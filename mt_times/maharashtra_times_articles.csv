शेतकरी आंदोलनाला माओवाद्यांचा पाठिंबा|महाराष्ट्र टाइम्स|Updated: 26 Jan 2021, 10:13:00 AM||म. टा. वृत्तसेवा, गडचिरोली नव्या कृषी कायद्यांविरुद्ध शेतकऱ्यांनी दिल्लीत पुकारलेल्या आंदोलनाला आता माओवाद्यांनीही पाठिंबा जाहीर केला आहे. जनतेने शेतकऱ्यांच्या आंदोलनासाठी पुढे येण्याचे आवाहनही त्यांनी पत्रकातून केले आहे. माओवाद्यांचा केंद्रीय प्रवक्ता अभय याच्या नावाने हे पत्रक जारी करण्यात आले आहे. माओवाद्यांनी पत्रकातून केंद्र सरकारवर तीव्र शब्दांत टीका केली आहे. लोकसभेत शेतकरीविरोधी असलेल्या विधेयकाला कुठलीही चर्चा न करता कायदेशीर स्वरूप दिले. या कायद्याविरुद्ध दिल्लीमध्ये आंदोलन करणाऱ्या शेतकऱ्यांच्या सर्व मागण्यांना माओवादी संघटनेचे पूर्ण समर्थन आहे. विविध राज्यांमध्ये माओवादी समर्थक, संघटनांनी शेतकऱ्यांसोबत आंदोलनात सक्रिय सहभाग घ्यावा, असे आवाहनही करण्यात आले आहे. शेतकऱ्यांच्या आंदोलनाला शहरी माओवाद, दहशतवाद, अशी नावे दिली जातात. याविरोधातही पत्रकातून आवाज उठविण्यात आला आहे. सुरुवातीच्या काळात भारतीय जनता पक्षाशी संबंधित शेतकरी संघटनेने शेतकऱ्यांच्या आंदोलनाला समर्थन दिले होते. मात्र या संघटनांनी आता या आंदोलनाशी फारकत घेऊन शेतकऱ्यांसोबत आणि पूर्ण देशासोबत गद्दारी केल्याचा आरोप माओवाद्यांनी पत्रकातून केला आहे. शेतकऱ्यांचे हे आंदोलन मोडण्याचा पूर्ण प्रयत्न केंद्र सरकार करीत आहे. मात्र सर्व शेतकऱ्यांनी आपल्या मागण्या पूर्ण होईपर्यंत आणखी तीव्रतेने मजबूत राहून आंदोलनात पुढे यावे, असे आवाहनही माओवाद्यांच्या केंद्रीय समितीने शेतकऱ्यांना केले आहे. 
शेतकऱ्यांच्या मागण्यांसाठी अण्णा हजारे करणार उपोषण; केले 'हे' आवाहन|Sunil Tambe|Updated: 29 Jan 2021, 08:45:00 AM|हायलाइट्स: अण्णा हजारे ३० जानेवारी रोजी महात्मा गांधींच्या पुण्यतिथीपासून राळेगणसिद्धी येथून उपोषण सुरू करणार आहेत. करोना संसर्गाच्या भितीमुळे कार्यकर्त्यांनी राळेगणसिद्धीत गर्दी करू नये, ठिकठिकाणी अहिंसेच्या मार्गाने पाठिंबा देणारी आंदोलने करावीत, असे आवाहन अण्णा हजारे यांनी केले आहे. दिल्लीतील शेतकरी आंदोलनात घडलेल्या घटनेने आपण दु:खी असल्याचेही अण्णा म्हणाले.|अहमदनगर : सरकारकडे केलेल्या मागण्यांवर अद्याप तोडगा निघाला नसल्याने ३० जानेवारीचे आंदोलन होणार असल्याचे अण्णा हजारे ( Anna Hajare ) यांनी जाहीर केले आहे. करोना संसर्गाच्या भितीमुळे कार्यकर्त्यांनी राळेगणसिद्धीत गर्दी करू नये, ठिकठिकाणी अहिंसेच्या मार्गाने पाठिंबा देणारी आंदोलने करावीत, असे आवाहन अण्णा हजारे यांनी केले आहे. (anna hazare will start a fast from january 30) अण्णांच्या आंदोलनाची सुरुवात येत्या ३० जानेवारी रोजी महात्मा गांधींच्या पुण्यतिथीपासून राळेगणसिद्धी येथून होणार आहे. पाठिंबा देणाऱ्यांनी आपापल्या ठिकाणांहून यात सहभाग व्हावं, असं आवाहनही हजारे यांनी केलं आहे. आम्ही सरकारकडे आमच्या मागण्या वारंवार मांडल्या आहेत. या मागण्यांसाठी गेल्या तीन महिन्यांत मी पंतप्रधान आणि कृषी मंत्र्यांना पाच वेळा पत्रही लिहिले आहे. त्यानंतर सरकारचे प्रतिनिधी इथे येऊन चर्चाही करत आहेत. मात्र, अद्याप या मागण्यांवर कोणताही योग्य तोडगा निघालेला नाही. त्यामुळे आता मी ३० जानेवारी २०२१ रोजी महात्मा गांधीजींच्या पुण्यतिथी दिनी राळेगणसिद्धी येथील यादवबाबा मंदिरात उपोषणाला बसणार आहे, असे अण्णा हजारे यांनी म्हटले आहे. मी फक्त राळेगणसिद्धी येथून उपोषण करणार आहे. मला समर्थन देऊ इच्छिणाऱ्यांनी आपापल्या गावातून, जिल्हाधिकारी कार्यालयावर शांततेत आंदोलन करावे. अद्यापही करोनाचा धोका टळलेला नाही त्यामुळे राळेगणसिद्धी येथे गर्दी करणे योग्य ठरणार नाही, असे आवाहनही अण्णांनी लोकांना केले आहे. क्लिक करा आणि वाचा- 'भेंडीबाजार म्हटले की 'सिल्व्हर ओक'ला, बेहरामपाडा म्हटले की 'मातोश्रीला' त्रास होतो' दिल्लीतील शेतकरी आंदोलनात घडलेल्या घटनेने आपण दु:खी असल्याचेही अण्णा म्हणाले. मी कायमच अहिंसात्मक आंदोलन करत आलो आहे. गेल्या ४० वर्षांत मी अनेकवेळा आंदोलने केलेली आहेत. २०११ मध्ये दिल्लीत झालेल्या लोकपालासाठीच्या आंदोलनात लाखोंच्या संख्येने जनतेने सहभाग नोंदवला होता. मात्र, त्या आंदोलनात एकानेही एक दगडही उचलला नाही. शांतता हीच आंदोलनाची शक्ती आहे, असे गांधीजींनी आम्हाला शिकवले आहे. आंदोलानात कोणत्याही प्रकारे हिंसा होता कामा नये, असेही अण्णा हजारे यांनी म्हटले आहे. क्लिक करा आणि वाचा- राज्यातील सूतगिरण्यांना घरघर; बड्या राजकीय नेत्यांना दणका क्लिक करा आणि वाचा- एकनाथ खडसेंना ३ फेब्रुवारीपर्यंत दिलासा, ईडीची कोर्टात हमी 
शेतकरी आंदोलनावर सुप्रीम कोर्टाकडून चिंता व्यक्त; म्हणाले...|Sachin Fulpagare|Updated: 06 Jan 2021, 06:06:00 PM||नवी दिल्लीः कृषी कायद्यांसंबंधित याचिकेवरील सुनावणीत सुप्रीम कोर्टाने शेतकरी आंदोलनावर चिंता ( farmers protest ) व्यक्त केली आहे. आम्ही परिस्थिती जाणून आहोत. चर्चेच्या माध्यमातून हा तिढा सोडवावा अशी अपेक्षा आहे, असं सरन्यायाधीश बोबडे म्हणाले. यासह तिन्ही कृषी कायदे रद्द करण्याविरोधात आणखी एक याचिका दाखल करण्यात आली आहे. एम. एल. शर्मा यांनी ही याचिका केला आहे. कोर्टात शेतकरी आंदोलनावरून काय सुनावणी सुरू आहे हे तुम्हाला माहिती आहे का? असा प्रश्न सरन्यायाधीश बोबडे यांनी शर्माना यांना केला. सुधारित याचिका दाखल केली आहे, असं उत्तर एम. एल. शर्मा त्यावर दिलं. यानंतर सरन्यायाधीश बोबडे यांनी सॉलिसिटर जनरल तुषार मेहता यांना शेतकरी आंदोलनावर सुनावणी कधी आहे? असा प्रश्न केला. अद्याप तारीख निश्चित झाली नसल्याचं तुषार मेहता म्हणाले. पण इतर प्रकरणांसोबत याची सुनावणी घेऊ नये, असंही ते म्हणाले. पण शेतकरी आंदोलनावर अद्याप कोणताही तोडगा निघालेला नाही, यामुळे या प्रकरणाची सुनावणीही इतर प्रकरणांसोबत व्हायला हवी, असं सरन्यायाधीश बोबडे म्हणाले. आता सर्व याचिकांवर येत्या सोमवारी ११ जानेवारीला सुनावणी होणार आहे. आता सर्व याचिकांवर सोमवारी सुनावणी घेऊ. सर्व प्रकरणांवर एकाच वेळी सुनावणी घेऊ. पण त्या दिवशी अॅटर्नी जनरलनी सुनावणी पुढे ढकलण्याची मागणी केली तर ती पुढे घेतली जाईल. चर्चेतून तोडगा निघावा अशी कोर्टाचीही इच्छा आहे, असं सरन्यायाधीश शरद बोबडे म्हणाले. मोहन भागवत, RSS कार्यालय उडवून देण्याची धमकी, महाराष्ट्रातील नेत्यावर गुन्हा शेतकरी आंदोलन; आता संघाने घेतली उडी, गावोगावी जाऊन 'संभ्रम' दूर करणार शेतकरी आंदोलनाच्या स्थिती कुठलीही सुधारणा झालेली नाही, असं सरन्यायाधीश म्हणाले. तर यावर लवकरच तोडगा निघेल, अशी दाट शक्यता असल्याचं अॅटर्नी जनरल के. के. वेणुगोपाल यांनी सांगितलं. 
Modi Government : शेतकरी आंदोलनाला परदेशातून समर्थन, मोदी सरकारला झटका|Shubhangi Palve|Updated: 03 Feb 2021, 02:53:00 PM|हायलाइट्स: रिहाना, ग्रेटा थनबर्ग यांच्याकडूनही शेतकरी आंदोलनावर ट्विट दिल्ली शेतकरी आंदोलनाची चर्चा आता परदेशातही सुरू आंतरराष्ट्रीय प्रतिक्रियांमुळे केंद्रातील मोदी सरकारला झटका|नवी दिल्ली : भारताची राजधानी दिल्लीच्या सीमेवर गेल्या ७० दिवसांपासून सुरू असलेल्या शेतकरी आंदोलनाची चर्चा आता परदेशातही सुरू झालीय. केंद्र सरकारनं लागू केलेल्या कृषी कायद्यांविरोधातील शेतकरी आंदोलनावर रिहाना आणि ग्रेटा थनबर्ग यांच्यासहीत अनेक परदेशी सेलिब्रिटी आणि नामवंत मंडळींकडून सोशल मीडियावर प्रतिक्रिया व्यक्त करण्यात आल्या आहेत. यापैंकी बहुतेक प्रतिक्रिया या शेतकऱ्यांच्या शांतिपूर्ण आंदोलनाला पाठिंबा देणाऱ्या आहेत. यामुळे, सोशल मीडियावर शेतकरी आंदोलनाला पाठिंबा देणाऱ्या हॅशटॅगचा ट्रेन्डही दिसून आलाय. यामुळे, केंद्रातील सरकारला मात्र चांगलाच झटका बसलाय. यानंतर परराष्ट्र मंत्रालयाकडून एक निवेदन प्रसिद्ध करण्यात आलंय. सोशल मीडियावर या प्रतिक्रियांची चर्चा भारतातही सुरू झाल्यानंतर मोदी सरकारकडून बुधवारी यावर कठोर प्रतिक्रिया व्यक्त केलीय. हा प्रकार, 'सनसनी फैलावणारे सोशल मीडिया हॅशटॅग' आणि 'कमेंटसची हाव' असल्याचं सांगत केंद्रानं आंतरराष्ट्रीय नेटकऱ्यांना इशारा दिलाय. 'हे तर छोट्या भागातील शेतकऱ्यांचं आंदोलन' 'शेतकऱ्यांचं हे आंदोनल भारतातील खूपच छोट्या भागाशी संबंधित शेतकऱ्यांकडून करण्यात येत आहे', असा दावाही भारत सरकारनं आपल्या प्रतिक्रियेत केला आहे. तसंच सरकारकडून जाहीर करण्यात आलेल्या या प्रतिक्रेयत #IndiaTogether आणि #IndiaAgainstPropaganda असे दोन हॅशटॅगही वापरण्यात आले आहेत. 'भारताच्या लोकशाही मूल्यं, सरकार तसंच संबंधित शेतकरी संघटनांच्या समस्यांचं निराकरण करण्याच्या प्रयत्नांच्या संदर्भात या आंदोलनाकडे पाहायला जायला हवं, यावर आम्ही जोर देऊ इच्छितो', असंही केंद्र सरकारनं म्हटलंय. 'प्रकरण समजून घ्या...' 'अशा कोणत्याही विषयांवर भाष्य करण्यापूर्वी वस्तुस्थिती लक्षात घ्यायला हवी तसंच संपूर्ण प्रकरण समजून घ्यायला हवं. सोशल मीडिया हॅशटॅग आणि टिप्पण्यांवरून आपलं मत बनवणं विशेषत: सेलिब्रिटींकडून, हे केवळ चुकीचंच नाही तर बेजबाबदार आहे' असंही यात म्हटलं गेलंय. 'सखोल चर्चेनंतर कायद्यांना संमती' 'कृषी क्षेत्रातील हे सुधारात्मक कायदे सखोल चर्चा आणि विश्लेषणानंतर संमत करण्यात आले आहे. ज्या सुधारणा करण्यात आल्या आहेत त्या शेतकऱ्यांना बाजारपेठेपर्यंत प्रवेश देत, शेतीला अधिक लवचिक बनवण्याचं काम करतात. हे कायदे आर्थिक आणि पर्यावरणीय शाश्वत शेतीसाठी मार्ग दाखवणार आहेत' अशी निवेदन केंद्र सरकारकडून प्रसिद्ध करण्यात आलंय. उल्लेखनीय म्हणजे, माहितीच्या अधिकाराखाली केलेल्या एका अर्जाला उत्तर देताना कृषी कायद्यांसंबंधी झालेली चर्चा, पत्रव्यवहार, फाईल, रेकॉर्ड संबंधी कोणतीही माहिती देण्यास तसंच कृषी कायद्यांविषयी दस्तऐवज सार्वजनिक करण्यास केंद्राकडून नकार देण्यात आला होता. 
गुजरात फॉरेन्सिक टीम दिल्लीत, हिंसाचाराच्या ठिकाणाची केली पाहणी|Sachin Fulpagare|Updated: 31 Jan 2021, 07:33:00 PM||नवी दिल्ली: गुजरातमधील फॉरेन्सिक तज्ज्ञांच्या पथकाने रविवारी मध्य दिल्लीतील आयटीओ जंक्शनच्या आसपासच्या भागाला भेट दिली. शेतकऱ्यांच्या ट्रॅक्टर रॅलीत हिंसाचार झाला त्या ठिकाणांपैकी आयटीओ एक आहे. फॉरेन्सिक सायन्स लॅबोरेटरीचे (FSL) पथक मंगळवारी ४०० वर्ष जुन्या मोगल काळातील लाल किल्ल्याला भेट देईल. ज्या ठिकाणी २६ जानेवारीला हिंसाचार झाला होता. शेतकऱ्यांचा एक गट ट्रॅक्टर रॅलीच्या नियोजित मार्गापासून दूर जात लाल किल्ल्याच्या आवारात पोहोचला होता. हिंसक आंदोलकांनी लाल किल्ल्यावर धार्मिक झेंडा फडकवला होता. पोलिसांकडून आंदोलकांना सतत शांततेचं आवाहन करण्यात येतं होतं. अखेर परिस्थिती नियंत्रणात आणण्यासाठी पोलिसांना लाठीमार करावा लागला आणि अश्रुधुराच्या नळकांड्या फोडाव्या लागल्या. आंदोलकांनी लाल किल्ल्यात तोडफोड केली. यामुळे मालमत्तेचं मोठ्या प्रमाणात नुकसान झालं. अनेक ठिकाणी शेतकरी आणि पोलिसांमध्ये संघर्ष दिसून आला. पोलिस, सीआरपीएफ आणि आरएएफचे जवान मोठ्या प्रमाणात जमलेल्या शेतकऱ्यांसमोर काहीही करू शकले नाहीत. आंदोलक शेतकऱ्यांनी ट्रॅक्टरसह लाल किल्ल्यात प्रवेश केला. आयटीओ जंक्शन हे दिल्लीच्या व्हीआयपी झोनपासून काही किलोमीटर अंतरावर आहे. या ठिकाणी एका आंदोलकाचाही मृत्यू झाला. भरधाव ट्रॅक्टर पलटी झाल्याने ट्रॅक्टर खाली येऊ त्याचा मृत्यू झाला. हा शेतकरी उत्तर प्रदेशातील रामपूरचा होता. दिल्लीतील हिंसाचारात राष्ट्रध्वजाचा अपमान, देश दुःखीः PM मोदी 'कोणतंही आंदोलन चिरडून शांत करता येत नाही' सत्यपाल मलिकांच्या वक्तव्याने केंद्राची गोची ट्रॅक्टर रॅलीत झालेल्या हिंसाचार प्रकरणी दिल्ली पोलिसांनी आतापर्यंत ३८ गुन्हे दाखल केले असून ८६ जणांना अटक केली. हिंसाचारात सामील असलेल्यांना ओळखण्यासाठी १७०० पेक्षा अधिक मोबाइल फोन व्हिडिओ क्लिप आणि सीसीटीव्ही फुटेज तपासले जाणार आहे. आयटीओ परिसरात शेतकऱ्याच्या मृत्यूवरून चुकीची माहिती पसरवल्याच्या आरोपावरून कॉंग्रेसचे खासदार शशी थरूर आणि काही पत्रकारांवर दिल्ली पोलिसांनी गुन्हा दाखल केला आहे. 
'दुसऱ्यांना शिकवण्यापेक्षा स्वतःचा विश्वास बळकट करा' बॉलिवूडकरांना तापसीनं सुनावलं|Bhagyashree Rasal|Updated: 04 Feb 2021, 11:49:00 AM|हायलाइट्स: आंतरराष्ट्रीय पॉपस्टार रिहानामुळे जगाचं लक्ष गेलं देशातल्या शेतकरी आंदोलनाकडे बॉलिवूड सेलिब्रेटींनी रिहानाला विरोध करत दिलं सरकारच्या भूमिकेला समर्थन तापसी पन्नूनं बॉलिवूड स्टार्सना सुनावलं|मुंबई: भारतात सुरू असलेलं शेतकरी आंदोलन हे सध्या जगभरात चर्चेचा विषय ठरलं आहे. आंतरराष्ट्रीय पॉपस्टार रिहानानं याबाबत ट्वीट करताच जगभरातून या आंदोलनाला पाठिंबा मिळायला सुरुवात झाली. ‘आपण याबाबत का बोलत नाही #FarmerProtest’ असं ट्वीट रिहानानं केलं होतं. रिहानाच्या या ट्वीटवर अनेक बॉलिवूड सेलिब्रेटींच्या प्रतिक्रिया आल्या. बॉलिवूड स्टार अक्षय कुमार, अजय देवगण, सुनील शेट्टी, करण जोहर यांनी देखील रिहानाच्या या ट्वीटवर आपली प्रतिक्रिया दिली आहे. अभिनेत्री कंगना रणौत तर सर्वात आधी रिहानाच्या ट्वीटवर आपली प्रतिक्रिया दिली होती. ज्यात तिनं रिहानाला मूर्ख असं संबोधलं होतं. तर इतर बॉलिवूड स्टार्सनी सर्वांना एकजूटीनं राहण्याचं आवाहन करत रिहाना किंवा भारताबाहेरील ज्यांची याबाबत प्रतिक्रिया दिली होती तो देशाच्या विरोधात एक खोटा प्रपोगेंडा असल्याचं म्हटलं होतं. हे सर्व ट्वीट देशात चर्चेचा विषय ठरत असतानाच आता अभिनेत्री तापसी पन्नूनं देखील याबाबत आपलं मत मांडलं आहे. तापसीच्या मते जर एक ट्वीटमुळे देशाच्या एकतेवर प्रश्नचिन्ह उपस्थित होत असेल तर आपल्याला विचार करण्याची गरज आहे. तिचं हे ट्वीट सध्या खूप व्हायरल होताना दिसत आहे. तापसीनं तिच्या ट्वीटमध्ये लिहिलं, ‘जर एका ट्वीटमुळे देशाच्या एकतेवर प्रश्नचिन्ह उपस्थित होत असेल, एखाद्या मस्करीमुळे तुमच्या विश्वासाला तडा जात असेल, एका शोमुळे तुमच्या धार्मिक भावनांवर परिणाम होत असेल. तर मग तुम्हाला इतरांचे प्रपोगेंडा टिचर होण्यापेक्षा तुमचा स्वःवर असलेला विश्वास आणखी अधिक मजबूत करण्याची गरज आहे.’ तापसीचं हे ट्वीट सध्या सगळीकडे चर्चेचा विषय ठरत आहे. याआधी अक्षय कुमारनं या आंदोलनासंदर्भात सरकारच्या भूमिकेला समर्थन देत लिहिलं होतं, ‘शेतकरी निश्चितच आपल्या देशाचा महत्त्वपूर्ण भाग आहेत. त्यांच्या प्रत्येक समस्येचा उपाय शोधण्याचं काम आपलं सरकार करत आहे आणि आपण आपल्या सरकारला पाठिंबा द्यायला हवा. आपण त्यांच्यासोबत उभं राहायला हवं. जे लोक आपल्या देशात फूट पाडण्याचा प्रयत्न करत आहेत अशा लोकांचं आपण समर्थन करणं चुकीचं आहे. #IndiaTogether #IndiaAgainstPropaganda.’ याशिवाय अभिनेता अजय देवगणनं देखील याबाबत ट्वीट केलं होतं- 'भारत किंवा भारतीय धोरणांविरूद्ध कोणत्याही चुकीच्या प्रचाराला बळी पडू नका. ही वेळ आपण एकत्र उभं राहण्याची आहे' 
शेतकरी आंदोलन; 'रिलायन्स'चे निवेदन,शेतकऱ्यांच्या विकासासाठी कटिबद्ध असल्याचा दावा|Kailas Redij|Updated: 04 Jan 2021, 02:40:00 PM||मुंबई : रिलायन्स अथवा तिच्या कोणत्याही उपकंपनीने पंजाब/हरियाणा अथवा भारतात इतरत्र कॉर्पोरेट अथवा कॉन्ट्रॅक्ट फार्मिंगसाठी प्रत्यक्ष अथवा अप्रत्यक्षपणे कोणतीही शेती विकत घेतलेली नाही. अशा प्रकारची आमची कोणतीही योजना नाही , असे रिलायन्स समूहाकडून स्पष्ट करण्यात आले आहे. शेतकरी आंदोलनाच्या पार्श्वभूमीवर रिलायन्सने एक निवेदन जारी केले असून त्यात समूहाची भूमिका मांडण्यात आली आहे. रिलायन्स जिओ इन्फोकॉम लिमिटेडने (आरजेआयएल) पंजाब व हरियाणा उच्च न्यायालयात याचिका दाखल केली असून, समाज कंटकांकडून सुरू असलेल्या बेकायदा कारवाया थांबवण्यासाठी सरकारी यंत्रणांनी तातडीने हस्तक्षेप करावा, अशी मागणी केली आहे. या हिंसक कारवायांमुळे हजारो कर्मचाऱ्यांच्या जिवितास धोका निर्माण झाल्याचे जिओने म्हटलं आहे. दूरसंचार सेवेच्या पायाभूत सुविधा, आणि दोन राज्यांतील उपकंपन्यांकडून सुरू असलेली विक्री व सेवा आऊटलेट यांचे नुकसान होण्यासोबत सेवा विस्कळीत होत आहे. काही चुकीचे घटक आणि व्यावसायिक प्रतिस्पर्धी यांच्याकडून मालमत्तेचे नुकसान व तोडफोड करणाऱ्या समाजकंटकांना चिथावणी देण्यासोबत मदत केली जात आहे, असा आरोप या याचिकेत करण्यात आला आहे. शेतकरी आंदोलनाचा गैरफायदा घेऊन काही घटक चुकीच्या हेतूने रिलायन्सच्या विरोधात सातत्यपूर्ण, बदनामीकारक आणि आमची प्रतिमा डागाळण्यासाठी मोहीम चालवत असून, त्याला सत्याचा कोणताही आधार नाही. अलीबाबा समुहाचे संस्थापक जॅक मा दोन महिन्यांपासून बेपत्ता? जिओने म्हटलं आहे की, उच्च न्यायालयासमोर कंपनी खालील निर्विवाद तथ्ये मांडत आहे, यातून या मोहिमेतील खोटेपणा अगदी स्पष्टपणे समोर येईल. देशात सध्या वादविवाद सुरू असलेल्या तीन कृषी कायद्यांशी रिलायन्सचा काहीही संबंध नसून, त्याचा कोणताही फायदा आम्हाला होणार नाही, हे या तथ्यांतून समोर येईल. यामुळे या कायद्यांशी रिलायन्सचा संबंध जोडून आमच्या व्यवसायाची हानी करण्यासह आमच्या प्रतिष्ठेला धक्का लावण्याचा एकमेव कुटिल हेतू यामागे आहे. १. रिलायन्स रिटेल लिमिटेड (आरआरएल), रिलायन्स जिओ इन्फोकॉम लिमिटेड (आरजेआयएल) अथवा आमची पालक कंपनी रिलायन्स इंडस्ट्रीज लिमिटेडशी संलग्न इतर कंपन्या यांनी याआधी कधीही कॉर्पोरेट अथवा कॉन्ट्रॅक्ट फार्मिंग केलेले नाही आणि या व्यवसायात उतरण्याची आमची कोणतीही योजना नाही. २. रिलायन्स अथवा तिच्या कोणत्याही उपकंपनीने पंजाब/हरियाणा अथवा भारतात इतरत्र कॉर्पोरेट अथवा कॉन्ट्रॅक्ट फार्मिंगसाठी प्रत्यक्ष अथवा अप्रत्यक्षपणे कोणतीही शेती विकत घेतलेली नाही. अशा प्रकारची आमची कोणतीही योजना नाही . ‘पॉझिटिव्ह पे’ यंत्रणा स्टेट बँकेत कार्यान्वित ; चेकद्वारे होणारे गैरव्यवहार टळणार ३. भारतातील संघटित रिटेल व्यवसायात रिलायन्स रिटेल ही निर्विवादपणे आघाडीची कंपनी आहे. अन्नधान्ये, डाळी, फळे, भाजीपाला, दैनंदिन वापराच्या वस्तू, कपडे, औषधे, विविध ब्रँड्सची इलेक्ट्ऱॉनिक उत्पादने ही देशभरातील स्वतंत्र उत्पादक आणि पुरवठादारांकडून येतात आणि त्याची रिलायन्स रिटेलच्या माध्यमातून विक्री केली जाते. कंपनी शेतकऱ्यांकडून थेट अन्नधान्य खरेदी करीत नाही. इक्विटी की सोने: अस्थिर बाजारात गुंतवणुकीचा सुरक्षित मार्ग असा निवडा ४. रिलायन्स आणि तिच्या संलग्न कंपन्या शेतकऱ्यांना समृद्ध आणि सक्षम करण्यासाठी सर्व काही करण्यास कटिबद्ध आहेत. त्यांच्या सेवांचे ग्राहक म्हणून आम्ही भारतीय शेतकऱ्यांसोबत भक्कम आणि समान भागीदारीची बांधणी करीत आहोत. याला समृद्धीचे सर्वांमध्ये वाटप, सर्वंकष आणि सर्वांसाठी समान भारत यांचा आधार आहे. ५. भारतीय शेतकरी अतिशय कष्टाने, नावीन्यपूर्ण पद्धतीने आणि समर्पण भावनेने जे उत्पादन घेतात त्याचा त्यांना योग्य आणि फायदेशीर भाव खात्रीशीरपणे मिळावा, अशी त्यांची आकांक्षा असून, रिलायन्स आणि संलग्न कंपन्या याच्याशी सहमत आहेत आणि याला पाठबळ देत आहेत. शेतकऱ्यांचे उत्पन्न शाश्वत आधारावर वाढत जावे, अशी रिलायन्सची भूमिका आहे. यामुळे आम्ही आमच्या पुरवठादारांना सरकारने आखून दिलेली मिनिमम सपोर्ट प्राईस (एमएसपी) अथवा शेती उत्पादनांसाठीच्या इतर हमी भावाच्या पद्धतीचा अवलंब खरेदी करताना करावा, असे सक्त बंधन घातले आहे. सध्याच्या कोविड-१९ संकटाच्या काळात जिओ ही कोट्यवधी शेतकरी आणि ग्रामीण तसेच, शहरी भारतातील नागरिकांची लाईफलाईन बनली आहे. डिजिटल कॉमर्समध्ये सहभागी होण्यासाठी शेतकरी, व्यापारी आणि ग्राहकांना कंपनी मदत करीत आहे. व्यावसायिकांना घरातून काम करण्यासोबत विद्यार्थ्यांना घरातून शिकण्यासही साहाय्य केले जात आहे. शिक्षक, डॉक्टर, रुग्ण, न्यायालये, विविध सरकारी आणि खासगी कार्यालये, उद्योग आणि धर्मादाय संस्थांना अशाच प्रकारची मदत होत आहे. आपत्कालीन, महत्वाच्या आणि जीवनावश्यक सेवा लोकांना पुरवण्याचे काम कंपनी करीत आहे.
मराठवाड्यात शिवसेनेचे आंदोलन|महाराष्ट्र टाइम्स|Updated: 06 Feb 2021, 12:14:00 PM||म. टा. प्रतिनिधी, लातूर देशात पेट्रोल डिझेल आणि घरगुती गॅसचे भाव अतिशय जलदगतीने वाढत आहेत. याला केंद्र सरकार जबाबदार आहे, असा आरोप करीत शिवसेने औसा उदगीर येथे आंदोलन केले. इंधनाची दरदिवशी होणारी दरवाढ ही जनतेला परवडणारे नाही. नागरिक कंटाळून गेले आहेत. केंद्र सरकारच्या विरोधात जनतेमध्ये रोष पसरला आहे. दिल्लीत शेतकरी बांधव आपल्या हक्कासाठी लढत आहेत त्यांनाही न्याय मिळत नाही. या सर्व बाबींना केंद्र सरकारच जबाबदार आहे, असा आरोप शिवसेना नेत्यांनी केला. शिवसेना जिल्हा प्रमुख संतोष सोमवंशी यांच्या नेतृत्वाखाली आंदोलन केले. केंद्र सरकारनी दखल घ्यावी. अन्यथा, शिवसेना स्टाइलने आंदोलन करण्यात येईल, असा इशारा सोमवंशी यांनी दिला. नांदेडमध्ये बैलगाडी मोर्चा नांदेड : इंधन तसेच अन्य वस्तूंच्या झपाट्याने वाढणाऱ्या दरांचा निषेध करत, शिवसेनेने बैलगाडी मोर्चाचे आयोजन केले होते. एकीकडे हाताला काम नाही तर दुसरीकडे महागाई वाढल्याने केंद्रातील भाजप सरकारला जागे करण्यासाठी आज या मोर्चाचे आयोजन करण्यात आले होते. महात्मा फुले पुतळ्यापासून हा मोर्चा निघाला. आमदार बालाजी कल्याणकर, जिल्हाप्रमुख उमेश मुंडे, दत्ता पाटील कोकाटे, अनंत पाटील बोंढारकर यांच्या नेतृत्वाखाली मोर्चा जिल्हाधिकारी कार्यालयावर धडकला. तेथे शिवसेनेच्या शिष्टमंडळाने जिल्हाधिकाऱ्यांना मागण्यांचे निवेदन सादर केले. जालन्यात निदर्शने जालना : पेट्रोल, डिझेल व गॅस यांच्या किंमतील दरवाढीविरोधात शुक्रवारी शिवसेनेच्या वतीने जालना शहरातील गांधी चमन येथे निदर्शने करण्यात आली. या वेळी माजी राज्यमंत्री अर्जुन खोतकर, जिल्हाप्रमुख भास्कर अंबेकर, उपजिल्हाप्रमुख पंडित भुतेकर, रावसाहेब राऊत, शहरप्रमुख विष्णू पाचफुले, आत्मानंद भक्त, माजी नगरसेवक बाबुराव पवार, माजी शहरप्रमुख बाला परदेशी, भास्कर मगरे, सविता किवंडे उपस्थित होते. केंद्र सरकारच्या पेट्रोल डिझेल व गॅस दरवाढीवर नेमकेपणाने बोट ठेवत पेट्रोल दरवाढीला कंटाळून स्कुटरने आत्महत्या केल्याचा प्रतिकात्मक देखावा तयार करण्यात आला होता. 
tractor rally : दिल्लीत हिंसक आंदोलन; केंद्राकडून गंभीर दखल, सिंघू सीमेवरून शेतकरी नेते 'गायब'|Sachin Fulpagare|Updated: 27 Jan 2021, 02:07:00 AM||नवी दिल्ली: प्रजासत्ताक दिनी कृषी कायद्यांविरोधात ( farmers protest ) शेतकरी ट्रॅक्टर परेडमध्ये ( tractor rally ) मंगळवारी हिंसाचार झाला. शेतकरी आंदोलनकर्त्यांनी बॅरिकेड तोडली, पोलिसांशी झटापट आणि नियोजित मार्गावरून न जाता वेगवेगळ्या मार्गावर ट्रॅक्टर घुसवल्याच्या बातम्या दिवसभर चर्चेत राहिल्या. आता केंद्रीय गृहमंत्रालयाने शेतकरी आंदोलनातील हिंसाचाराची गंभीर दखल घेतली आहे. तसंच त्याविरोधात कठोर कारवाई करण्याच्या तयारीत आहे. ट्रॅक्टरच्या पारेडमधील हिंसाचाराच्या घटनेनंतर केंद्रीय गृहसचिवांनी गृहमंत्री अमित शहा ( amit shah ) यांना दिल्लीतील सद्यस्थितीबद्दल माहिती दिली आहे. केंद्रीय गृह मंत्रालयाकडून रात्री उशिरा या प्रकरणात मोठी कारवाई केली जाऊ शकते, असं सांगण्यात येत आहे. अनेक शेतकरी नेते रडारवर आहेत. ट्रॅक्टर परेडनंतरही सिंघू सीमेवर एकही प्रमुख नेता दिसून आलेला नाही. शेतकऱ्यांनी अतिशय उग्र आंदोलन आणि हिंसक आंदोलन केलं. यात ८६ पोलिस कर्मचारी जखमी झाल्याची माहिती दिल्ली पोलिसांनी दिली. राजधानीत अतिरिक्त जवान तैनात हिंसाचाराची घटना गांभीर्याने घेत केंद्र सरकारने खबरदारीचा उपाय म्हणून राजधानी दिल्लीत निमलष्करी दलाचे अतिरिक्त जवान तैनात करण्याचा निर्णय घेतला आहे. शांतता कायम ठेवण्यासाठी आणि कायदा व सुव्यवस्था राखण्यासाठी अतिरिक्त केंद्रीय दलांची तैनाती करण्यात येणार असल्याचं सांगण्यात आलं. त्याचबरोबर दिल्लीला लागून असलेल्या हरयाणातील बर्‍याच जिल्ह्यांमध्ये राज्य सरकारने इंटरनेट आणि एसएमएस सेवेवरील बंदी वाढवली आहे. अफवा पसरवण्यापासून रोखण्यासाठी सरकारने बुधवारी संध्याकाळपर्यंत पाच वाजेपर्यंत सोनीपत, पलवल आणि झज्जर जिल्ह्यात इंटरनेट आणि एसएमएस सेवावर बंदी घालण्याचे आदेश जारी केले आहेत. इंटरनेट सेवा बंद हरयाणाच्या तीन जिल्ह्यांव्यतिरिक्त रात्री १२ वाजेपर्यंत आंदोलन सुरू असलेल्या सर्व सीमाभागात इंटरनेट सेवा बंद करण्यात आल्या. गृहमंत्रालयाने जारी केलेल्या आदेशानुसार सिंघू, गाझीपूर, टिकरी, मुकरबा चौक, नांगलोई आणि आसपासच्या भागात इंटरनेट सेवा बंद करण्यात आले आहे. सरकारच्या सूचनेनुसार पुढील माहितीपर्यंत तुमच्या भागातील इंटरनेट सेवा बंद करण्यात आल्या आहेत. मोबाइल इंटरनेट सेवा मात्र सुरू आहे, असा मेसेज कुठलीही यूआरएल उघडल्यावर दिसत आहे. ट्रॅक्टर रॅलीत गोंधळ शेतकऱ्यांनी प्रजासत्ताक दिनाला ट्रॅक्टर परेड बोलावली होती. त्यासाठी दिल्ली पोलिसांशी झालेल्या बैठकीनंतर ट्रॅक्टर परेडचे मार्ग निश्चित करण्यात आले होते. पण मंगळवारी शेतकऱ्यांची ट्रॅक्टर परेड सुरू होताच हिसांचार सुरू झाला. दुपारी मोठ्या संख्येने आंदोलक ट्रॅक्टरसह लाल किल्ल्यावर पोहोचले. त्यानंतर त्यांनी लाल किल्ल्यात प्रवेश केला आणि गडाच्या तटबंदीवरुन पिवळा ध्वज फडकावला. राजधानीतील आयटीओमध्ये आंदोलक शेतकर्‍यांनी ट्रॅक्टरने बॅरिकेड्स तोडली. परिस्थिती नियंत्रणात आणण्यासाठी पोलिसांनी आंदोलकांवर लाठीमार केला. दिल्लीत शेतकरी आंदोलनात हिंसाचार; अभिनेता दीप सिद्धू चर्चेत शेतकऱ्यांच्या ट्रॅक्टर परेडमधील हिंसेत ८६ पोलिस जखमी, ४५ ट्रॉमा सेंटरमध्ये रात्री उशिरापर्यंत अनेक आंदोलक किल्ल्याच्या आत उपस्थित होते. पोलिसांनी त्यांना आता किल्ल्याबाहेर काढलं आहे. ट्रॅक्टर परेडमधील हिंसाचारानंतर आता संयुक्त किसान मोर्चाने ट्रॅक्टर परेड संपल्याची घोषणा केली आहे. यासह त्यांनी सहभागींना झालेल्यांना आपल्या ठिकाणावर परतण्याचं आवाहन केलं. हिंसा करणारे घुसखोर होते, असा दावा ४० शेतकरी संघटनांनी केला आहे. 
नाशिक: १५ हजार शेतकऱ्यांचा भव्य वाहन मार्च; आज मुंबईत धडकणार|Sunil Tambe|Updated: 24 Jan 2021, 05:17:00 PM||नाशिक: केंद्र सरकारने केलेले कॉर्पोरेट धार्जिणे व शेतकरी विरोधी कृषी कायदे रद्द करा व शेतीमालाला आधार भावाचे कायदेशीर संरक्षण द्या या आणि अशा इतर मागण्यांसाठी महाराष्ट्रात अखिल भारतीय किसान सभेच्या वतीने आज नाशिक ते मुंबई असा १५,००० शेतकऱ्यांचा भव्य राज्यव्यापी शेतकऱ्यांचा मार्च काढण्यात आला आहे. दिल्ली येथे सुरू असलेल्या ऐतिहासिक शेतकरी आंदोलनाला पाठिंबा देणे हा देखील या मोर्चाचा उद्देश आहे. राज्यभरातील १०० हून अधिक संघटनांच्या वतीने संयुक्त शेतकरी कामगार मोर्चाच्या झेंड्याखाली मुंबईतील हे महामुक्काम आंदोलन होणार आहे. विरोधी कृषी कायदे रद्द करा, शेतीमालाला आधार भावाचे संरक्षण देणारा कायदा करा, वीज विधेयक मागे घ्या, कामगार संहितेमधील कामगार विरोधी बदल रद्द करा, वनजमीन तथा देवस्थान, गायरान, आकारीपड, बेनामी व वरकस जमीन कसणारांच्या नावे करा आणि महात्मा फुले कर्जमुक्ती योजनेची अंमलबजावणी पुन्हा सुरू करून सर्व शेतकऱ्यांना योजनेचा लाभ द्या, या मागण्या आंदोलनात करण्यात येणार आहेत. नाशिक येथून निघालेला हा वाहन मार्च आज इगतपुरीजवळ घाटनदेवी येथे रात्री मुक्कामाला होता. त्यानंतर आज सकाळी ९ वाजता घाटनदेवी येथून निघून हे हजारो शेतकरी कसारा घाट उतरून मुंबईच्या दिशेने कूच करत आहेत. आझाद मैदानात महामुक्काम आंदोलन दिल्लीतील शेतकरी आंदोलन तीव्र करण्यासाठी संयुक्त किसान मोर्चाने देशभर २३ ते २६ जानेवारी या काळात सर्व राज्यांच्या राजधान्यांमध्ये राज्यपाल भवनांवर आंदोलन करण्याची हाक दिली आहे. मुंबई येथील आझाद मैदान येथे महामुक्काम सत्याग्रह करण्यात येत आहे. यात किसान सभेचा हा वाहन मोर्चा सामील होईल. अखिल भारतीय किसान संघर्ष समन्वय समिती (महाराष्ट्र), कामगार संघटना संयुक्त कृती समिती (महाराष्ट्र), जन आंदोलनांची संघर्ष समिती (महाराष्ट्र), नेशन फॉर फार्मर्स (महाराष्ट्र) आणि हम भारत के लोग (महाराष्ट्र) या पाच मंचांनी मिळून संयुक्त शेतकरी कामगार मोर्चा आयोजित केला आहे. क्लिक करा आणि वाचा- अजित पवार-शिवेंद्रसिंहराजेंच्या भेटीमागे दडलंय काय?; चर्चा रंगली २५ जानेवारीला आझाद मैदानात सभेचे आयोजन करण्यात आले आहे. यावेळी महाविकास आघाडीतील तिन्ही पक्षांचे प्रमुख नेते शरद पवार, बाळासाहेब थोरात आणि आदित्य ठाकरे हे महाविकास आघाडीतील नेते आणि डावे, लोकशाही पक्ष यांचे प्रमुख नेते आणि अखिल भारतीय किसान सभेचे राष्ट्रीय सरचिटणीस आणि दिल्लीतील आंदोलनाचे नेतृत्व करणाऱ्या संयुक्त किसान मोर्चाचे एक प्रमुख नेते माजी खासदार हनन मोल्ला या सभेस संबोधित करणार आहेत. क्लिक करा आणि वाचा- म्हणून आताच लस घेणार नाही; पवारांनी सांगितले 'हे' कारण क्लिक करा आणि वाचा- OBC समाजात कोणी घुसण्याचा प्रयत्न केला तर... ; विजय वडेट्टीवार यांचा इशारा 
Twitter : शेतकरी आंदोलनाशी निगडीत २५० ट्विटर अकाऊंट निलंबित|Shubhangi Palve|Updated: 01 Feb 2021, 05:30:00 PM|हायलाइट्स: शेतकरी आंदोलनाशी निगडीत २५० अकाऊंट ट्विटरकडून निलंबित 'किसान एकता मोर्चा' आणि 'प्रसार भारती'च्या अधिकाऱ्याच्या अकाऊंटचाही समावेश या अकाऊंटवरून #ModiPlanningFarmerGenocide हॅशटॅगचा वापर अफवा पसरवण्याचा आरोप|नवी दिल्ली : मायक्रो ब्लॉगिंग वेबसाईट ट्विटरकडून शेतकरी आंदोलनाशी निगडीत जवळपास २५० ट्विटर अकाऊंट ब्लॉक केले आहेत. या अकाऊंटवर 'इलेक्ट्रॉनिक्स आणि माहिती तंत्रज्ञान मंत्रालया'कडून खोटी माहिती देत इतरांना भ्रमित करण्याचा आरोप करण्यात आला होता. या ट्विटर अकाऊंटवरून खोटे, भावना भडकावणारे ट्विटस आणि हॅशटॅग चालवण्यात येत असल्याचं सांगत केंद्रीय मंत्रालयानं दिलेल्या निर्देशानंतर हे ट्विटर अकाऊंट भारतात निलंबित करण्यात आले आहेत. या अकाऊंटवरून #ModiPlanningFarmerGenocide (मोदी नियोजन शेतकरी नरसंहार) असा हॅशटॅग चालवण्यात आला होता. गृह मंत्रालय आणि सुरक्षा यंत्रणांनी केलेल्या आवाहनानंतर मंत्रालयानं हा निर्णय घेतला. देशाच्या सुरक्षेला यामुळे धोका असल्याचाही आरोप करण्यात आला. ब्लॉक करण्यात आलेल्या अकाऊंटमध्ये ' किसान एकता मोर्चा 'चाही समावेश आहे. या ट्विटर अकाऊंटवरून शेतकरी आंदोलनाविषयीचं शेतकऱ्यांचं म्हणणं मांडलं जात होतं. या सर्व प्रोफाईलवर क्लिक केल्यानंतर 'एका कायदेशीर मागणीला उत्तर देताना भारतात बंदी घालण्यात आली आहे' असा संदेश प्रोफाईलवर दिसत आहे. शेतकऱ्यांच्या ट्रॅक्टर रॅलीनं हिंसक वळण घेतल्यानंतर २७ जानेवारी रोजी ट्विटरकडून ३०० हून अधिक अकाऊंट निलंबित करण्यात आले होते. निलंबित करण्यात आलेले काही ट्विटर अकाऊंट - मोहम्मद सलीम, माकपचे माजी राज्यसभा खासदार - शशी शेखर , प्रसार भारतीचे मुख्य कार्यकारी अधिकारी - सुशांत सिंग, अभिनेता - आरती, आम आदमी पार्टी - हंसराज मीणा, राजकीय कार्यकर्ते - संजुक्ता बसु, राजकीय कार्यकर्ते - मोहम्मद असिफ खान, राजकीय कार्यकर्ते - द कारवाँ, मासिक - किसान एकता मोर्चा - मानिक गोयल केंद्राची ट्विटरला कायदेशीर नोटीस केंद्र सरकारकडून कृषी कायद्यांविरुद्ध आंदोलनासंबंधी ट्विट करणाऱ्या या अकाऊंटसंदर्भात ट्विटरला कायदेशीर नोटीस धाडण्यात आली होती. केंद्र सरकारच्या नोटिशीनंतर ट्विटरनं हे पाऊल उचलल्याचं समजतंय. याशिवाय ट्विटरनं काही ट्रोल, फेक प्रोफाईलही रद्द केले आहेत. दुसरीकडे सरकारी ब्रॉडकास्टार 'प्रसार भारती'नं आपल्या मुख्य कार्यकारी अधिकऱ्यांचं अकाऊंट निलंबित करण्यावरून ट्विटरकडे स्पष्टीकरण मागितलं आहे. कारवाईवर ट्विटरचं स्पष्टीकरण 'एखादी अधिकृत संस्थेकडून योग्य पद्धतीनं विनंती केल्यास एखाद्या देशातील विशिष्ट सामग्रीवर प्रवेश गरजेचा असू शकतो. अभिव्यक्ती अधिकाराच्या रक्षणासाठी पारदर्शकता आवश्यक आहे. म्हणून रोखण्यात आलेल्या सामग्रीसाठी आमची एक नोटीस पॉलिसी आहे. कंन्टेन्ट रोखण्याची विनंती झाल्यानंतर आम्ही प्रभावित खातेधारकांना याबद्दल माहिती देतो' असं स्पष्टीकरण ट्विटरनं दिलंय. 
कृषी कायदे : न्यायालयानं गठीत केलेल्या समितीत कुणाचा समावेश? जाणून घ्या|Shubhangi Palve|Updated: 12 Jan 2021, 04:06:00 PM||नवी दिल्ली : केंद्र सरकारनं बळेबळेच लागू केलेल्या कृषी कायद्यांवर सर्वोच्च न्यायालयानं तात्पुरती स्थगिती दिलीय. सोबतच या प्रकरणात तोडगा काढण्यासाठी सर्वोच्च न्यायालयानं चार सदस्यीय समिती स्थापन केलीय. ही समिती शेतकरी आंदोलनाच्या मुद्यावर मध्यस्थता करणार नाही, असं स्पष्ट करतानाच सर्वोच्च न्यायालयानं ही समिती उत्तरं शोधण्याचा प्रयत्न करेल, असं म्हटलंय. सर्वोच्च न्यायालयाकडून गठीत करण्यात आलेल्या समितीमध्ये भारतीय किसान युनियनचे भूपिंदर सिंह मान, शेतकरी संघटनेचे अनिल घनवंत , कृषी अर्थशास्त्रज्ञ अशोक गुलाटी तसंच आंतरराष्ट्रीय खाद्य धोरण संशोधन संस्थेचे प्रमोद जोशी यांचा समावेश आहे. ही समिती आपला अहवाल थेट सर्वोच्च न्यायालयाला सादर करणार आहे. जेव्हापर्यंत समिती आपला अहवाल सादर करणार नाही, तोपर्यंत कृषी कायद्यांच्या अंमलबजावणीची स्थगिती कायम राहील. शेतकरी आंदोलन (प्रातिनिधिक फोटो) भूपिंदरसिंह मान उल्लेखनीय म्हणजे, सुप्रीम कोर्टाकडून गठीत करण्यात आलेल्या चार सदस्यीय समितीत भूपिंदरसिंह मान यांचाही समावेश आहे. भूपिंदरसिंह हे भारतीय किसान युनियनचे प्रमुख आहेत. ही संस्था नव्या कृषी कायद्यास विरोध करत सध्या आंदोलनात सहभागी झालेली आहे.त आहे. अनिल घनवंत चार सदस्यीय समितीत अनिल घनवंत यांचा समावेश आहे. या शेतकरी संघटनेची स्थापना दिवंगत नेते शरद जोशी यांनी केली होती. सरकार शेतकऱ्यांसोबत चर्चा आणि विचार-विनिमय करून कृषी कायद्यांत संशोधन करून मग ते लागू केले जाऊ शकतात, असं काही दिवसांपूर्वी अनिल घनवंत यांनी म्हटलं होतं. परंतु, हे कायदे पूर्णत: मागे घेण्याची मात्र आवश्यकता नाही, असंही त्यांचं म्हणणं होतं. अशोक गुलाटी याचप्रमाणे कृषी अर्थशास्त्रज्ञ अशोक गुलाटी हेदेखील तीन कृषी कायद्यांच्या समर्थनात आहेत. १९९१ ते २००१ पर्यंत पंतप्रधानांचं आर्थिक सल्लागार काऊन्सिलचे सदस्य राहिलेल्या अशोक गुलाटी यांनी 'टाईम्स ऑफ इंडिया'ला दिलेल्या एका मुलाखतीत या तीन कृषी कायद्यांमुळे शेतकऱ्यांना फायदाच होईल, असं म्हटलं होतं. परंतु, हे फायदे मात्र त्यांच्यापर्यंत पोहचवण्यात सरकार अपयशी ठरत असल्याचं त्यांचं म्हणणं होते. शेतकरी आणि सरकार यांदरम्यान संवाद नसल्यानं हा प्रश्न येत असून त्यावर मार्ग काढण्याचा प्रयत्न करण्यात यावेत, असंही घनवंत यांनी म्हटलं होतं. प्रमोद जोशी तर, 'आपल्याला किमान हमीभावाच्या पुढे जाऊन नव्या मूल्य नीतीवर विचार करण्याची आवश्यकता आहे. याचे फायदे शेतकरी, उपभोक्ते आणि सरकारसाठी एकसमान असायला हवेत. तुटीच्या काळात तोटा कमी करण्यासाठी किमान हमीभावाची रचना करण्यात आली होती. आता हा टप्पा आपण ओलांडला आहे. तसंच अधिकांश वस्तू आपल्याकडे पुरेशा प्रमाणात उपलब्ध आहेत. सूचनांचं स्वागत आहे' असं ट्विट आंतरराष्ट्रीय खाद्य धोरण संशोधन संस्थेचे प्रमोद जोशी यांनी केलं होतं. 
कृषी कायदे: सुप्रीम कोर्टाच्या निकालावर सिद्धू म्हणाले, 'कोणतीही मध्यस्थी...'|Sachin Fulpagare|Updated: 13 Jan 2021, 11:31:00 PM||नवी दिल्ली: कृषी कायद्यांसंबंधित ( farm laws ) प्रकरणात शेतकर्‍यांच्या शंका आणि तक्रारींचा विचार करण्यासाठी उच्चस्तरीय समिती स्थापन करण्याच्या सुप्रीम कोर्टाच्या ( supreme court ) निर्णयावर कॉंग्रेसने नाराजी व्यक्त केली आहे. याप्रकरणी कॉंग्रेस नेते नवज्योतसिंग सिद्धू यांनी ट्विट केलं आहे. 'लोकशाहीत लोकप्रतिनिधी कायदे करतात, न्या न्यायालये किंवा समित्या नव्हे... कोणतीही मध्यस्था किंवा चर्चा शेतकरी आणि संसद यांच्यात व्हायला हवी असं', असं सिद्धू म्हणाले. सिद्धू यांच्या आधी कॉंग्रेसचे मीडिया प्रभारी रणदीप सुरजेवाला यांनीही प्रतिक्रिया दिली. कृषी कायद्यांच्या प्रकरणात सुप्रीम कोर्टाने व्यक्त केलेल्या चिंतेचं आम्ही स्वागत करतो. पण स्थापन केलेली चार सदस्यांची समिती धक्कादायक आहे. या चार सदस्यांनी यापूर्वीच कृषी कायद्यांच्या बाजूने भूमिका मांडलेली आहे. यामुळे ते शेतकर्‍यांना कोणता न्याय देतील, हा मोठा प्रश्न आहे, असं काँग्रेसने म्हटलंय. 'कृषी कायद्यांचा विरोध नाही हे तर सीएए, एनआरसी, अनुच्छेद ३७० चं दु:ख' 'कृषी कायदे बनवणारेच सुप्रीम कोर्टाच्या समितीत, आंदोलन सुरूच राहणार' सुप्रीम कोर्टाची समिती सुप्रीम कोर्टाने कृषी कायद्यांसंबंधी चार सदस्यांची समिती स्थापन केलीय. यात हरसिमरत मान, अशोक गुलाटी, डॉ. प्रमोद कुमार जोशी आणि अनिल घनवट यांचा समावेश आहे. या समितीने १० दिवसांच्या आत पहिली बैठक घ्यावी. तसंच २ महिन्यात आपला अहवाल सादर करावा, असे निर्देश सुप्रीम कोर्टाने दिले आहेत. 
आंदोलनाची धग; शेतकऱ्यांसाठी 'बजेट'मध्ये सरकार करणार मोठी घोषणा|Kailas Redij|Updated: 30 Jan 2021, 07:20:00 PM|हायलाइट्स: दिल्लीत शेतकरी आंदोलनाची धग कायम बजेटमध्ये शेतकऱ्यांसाठी मोठी घोषणा केली जाण्याची शक्यता शेतकऱ्यांचे उत्पन्न वाढवण्यासाठी आगामी बजेटमध्ये उपाययोजना|नवी दिल्ली : शेतकरी आंदोलनाची धग असताना सुरु झालेल्या अर्थसंकल्पी अधिवेशनात सरकारकडून शेतकऱ्यांसाठी मोठी घोषणा केली जाण्याची शक्यता आहे. सोमवारी संसदेत अर्थमंत्री निर्मला सीतारामन २०२१ चा अर्थसंकल्प सादर करणार आहेत. या बजेटमध्ये शेतकऱ्यांना खूश करण्यासाठी मोठी घोषणा होण्याची शक्यता आहे. आर्थिक पाहणी अहवाल ; जाणून घ्या यातील महत्वाची निरीक्षणे सूत्रांनी दिलेल्या माहितीनुसार अर्थसंकल्पात केंद्र सरकारकडून 'पीएम कुसुम योजने'ची (PM-KUSUM) व्याप्ती वाढवली जाण्याची शक्यता आहे. शेतकऱ्याचे उत्पन्न वाढवण्यासाठी सरकारकडून आगामी बजेटमध्ये उपाययोजना जाहीर केल्या जातील, असे बोलले जात आहे. सोलर प्लांट आणि पंप लाभार्थ्यांचे उद्दिष्ट ५० टक्क्यांनी वाढले जाण्याची शक्यता आहे. किमान २० लाख शेतकऱ्यांना आर्थिक मदत देण्याचे सरकारने लक्ष्य आहे. त्याशिवाय अनुदानाची रक्कम ३० टक्क्यांनी वाढवली जाण्याची शक्यता आहे. तसेच सौर प्रकल्प उभारण्यासाठी घेतलेल्या कर्जावरील व्याजात सवलत देखील अर्थसंकल्पात जाहीर केली जाण्याची शक्यता आहे. अपारंपरिक ऊर्जा मंत्रालयाने PM-KUSUM योजनेसाठी आगामी अर्थसंकल्पात २० ते २५ टक्के वाढीव तरतुदीची शिफारस केली आहे. गुंतवणूक फंडा; 'बजेट'साठी शेअरची निवड करताना या घटकांकडे लक्ष द्या त्याशिवाय आगामी अर्थसंकल्पात शेतकऱ्यांसाठी आणखी प्रोत्साहनपर मदतीची घोषणा होण्याची शक्यता आहे. अधिक नफा देणारी पर्यायी शेती करणाऱ्यास शेतकऱ्यांना सरकारकडून पाठबळ दिले जाईल. किमान आधारभूत किमतींवरील अवलंबित्व कमी करण्यासाठी सरकार CROP DIVERSIFICATION सारखी योजना घोषित केली जाऊ शकते, असे विश्लेषकांचे म्हणणे आहे. पर्यायी शेती करणाऱ्या शेतकऱ्यांना प्रती एकर ७००० रुपयांची प्रोत्साहनपर मदत दिली जाऊ शकते. यात लागवड करण्यावेळी २००० आणि पीक तयार झाल्यानंतर ५००० रुपयांची मदत मिळण्याची शक्यता आहे. यामुळे पंजाब, हरियाणा आणि उत्तर प्रदेशातील शेतकऱ्यांना फायदा होईल. 
भारतातील 'त्या' सेलिब्रिटींची कीव वाटते; माजी खासदारानं लगावला टोला|महाराष्ट्र टाइम्स|Updated: 07 Feb 2021, 07:52:00 AM||म. टा. प्रतिनिधी, मुंबई गेले सुमारे ७० दिवस सुरू असलेल्या शेतकऱ्यांच्या आंदोलनाला काही आंतरराष्ट्रीय मान्यवरांनी पाठिंबा दिला. त्यामध्ये स्वीडनमधील किशोरवयीन पर्यावरणवादी कार्यकर्ती ग्रेटा थनबर्ग हिच्यासह पॉप गायिका रिहाना, अमेरिकेच्या उपाध्यक्ष कमला हॅरिस यांची भाची मीना यांच्यासहित अनेक लेखक, कवी, विचारवंतांचा समावेश आहे. अशावेळी परदेशातील व्यक्तींनी भारताच्या अंतर्गत प्रश्नांमध्ये लक्ष घालू नये, अशी भूमिका भारतातील क्रिकेटपटू सचिन तेंडुलकर, विराट कोहली, गौतम गंभीर, ज्येष्ठ गायिका लता मंगेशकर यांच्यासह अनेक कलाकार, खेळाडूंनी ट्विटच्या माध्यमातून घेतल्याचे वाचले आणि त्यांची 'कीव' वाटली, अशी प्रतिक्रिया माजी खासदार डॉ. भालचंद्र मुणगेकर यांनी दिली. या देशातील लाखो शेतकरी शेतीमालाच्या किमतीचा आपल्या जीवनमरणाचा प्रश्न सोडवण्यासाठी डिसेंबर-जानेवारीच्या अंग गोठवणाऱ्या थंडीमध्ये दिल्लीच्या सीमेवर सुमारे सत्तर दिवस आंदोलन करतात. त्यामध्ये साठ-सत्तर वर्षांच्या वृद्ध महिला भाग घेतात. या आंदोलनामध्ये आतापर्यंत सुमारे ७०-८० आंदोलक मरण पावतात. सरकार त्यांची सर्व बाजूंनी नाकेबंदी करते, या गोष्टी आपल्याकडील 'तथाकथित' सेलिब्रिटींना गंभीर वाटू नये, हे त्यांच्या संवेदना गोठल्याचे निदर्शक असल्याचेही ते म्हणाले. शेतकऱ्यांची भूमिका चुकीची वाटू शकते व सरकारच्या बाजूने उभे राहण्याचे त्यांना स्वातंत्र्य आहे. परंतु सरकार व आंदोलक शेतकऱ्यांनी सध्याच्या कठीण काळात लवकरात लवकर तोडगा काढणे, हे देशाच्या हिताचे आहे. इतकीही संतुलित व समंजस भूमिका हे 'तथाकथित' सेलिब्रिटी घेऊ शकत नाहीत? असा प्रश्नही डॉ. मुणगेकर यांनी उपस्थित केला. देशाचे 'खरे' सेलिब्रिटी कोण, हे आपण भारतीयांनी ठरवण्याची हे वेळ आली आहे. या देशातील कोट्यवधी रुपयांची संपत्ती असलेले, आपापल्या निवडक क्षेत्रात यश संपादन करणारे की या सर्व क्षेत्रांमध्ये स्वत:च्या शारीरिक श्रमांवर या देशाची उभारणी करणारे श्रमिक आणि आपले शीर तळहातावर घेऊन देशाच्या सीमांच्या संरक्षण आपले सैनिक, असाही प्रश्न डॉ. मुणगेकर यांनी उपस्थित केला. 
सीमा रोखल्याने लोकांची गैरसोय|महाराष्ट्र टाइम्स|Updated: 04 Feb 2021, 04:10:00 PM||वृत्तसंस्था, नवी दिल्ली आंदोलक शेतकऱ्यांनी दिल्ली व शेजारील राज्यांच्या सीमा रोखून धरल्याने नागरिकांची गैरसोय होत आहे, अशी माहिती केंद्र सरकारने बुधवारी राज्यसभेत दिली. त्यामुळे नागरिकांचे आर्थिक नुकसान होत असून, सरकारी महसुलालाही फटका बसत असल्याचे सरकारने सांगितले. केंद्रीय गृहराज्यमंत्री जी. किशन रेड्डी यांनी राज्यसभेत याबाबत माहिती दिली. 'कृषी कायद्यांच्या विरोधात आंदोलन करणाऱ्या शेतकऱ्यांच्या ट्रॅक्टरच्या ताफ्यांनी २६ जानेवारीला दिल्लीत येण्यासाठी बळजबरीने मार्ग काढला; तसेच पोलिसांनी लावलेले बॅरिकेड तोडले,' असे रेड्डी यांनी सांगितले. 'संतप्त जमावाने दंगल केली, तसेच सरकारी संपत्तीचे नुकसान केले. सरकारी सेवकांच्या कामात अडथळा आणला. या वेळी कर्तव्यावर असलेले पोलिस जखमी झाले,' अशी माहितीही रेड्डी यांनी दिली. 'गाझीपूर, चिला, टिकरी आणि सिंघू सीमा आंदोलक शेतकऱ्यांनी बंद केल्या आहेत, अशी माहिती पोलिसांनी दिली आहे. त्यामुळे दिल्ली आणि शेजारी राज्यांतील नागरिकांची गैरसोय होत आहे,' असेही रेड्डी यांनी राज्यसभेत दिलेल्या लेखी उत्तरात म्हटले आहे. आप खासदारांना बाहेर काढले नवी दिल्ली : संजय सिंग यांच्यासह आम आदमी पक्षाच्या तीन खासदारांना राज्यसभेतून बुधवारी मार्शलचा वापर करून बाहेर काढण्यात आले. कृषी कायद्यांवरून गोंधळ घालून कामकाजात व्यत्यय आणल्याबद्दल ही कारवाई करण्यात आली. राष्ट्रपतींच्या अभिभाषणावर आभाराच्या प्रस्तावावर चर्चा सुरू असताना आपचे खासदार सभापतींसमोरच्या मोकळ्या जागेत आले आणि घोषणा सुरू केल्या. संजय सिंग, सुशीलकुमार गुप्ता आणि एन. डी. गुप्ता यांना मार्शलकरवी बाहेर काढण्यात आले. बारा राज्यांत रोहिंग्या स्थलांतरीत नवी दिल्ली : देशातील बारा राज्ये आणि केंद्रशासित प्रदेशांत बेकायदा रोहिंग्या स्थलांतरीत राहत आहेत, अशी माहिती सरकारने बुधवारी राज्यसभेत दिली. या राज्यांमध्ये दिल्ली, उत्तर प्रदेश, पश्चिम बंगाल आणि तमिळनाडू यांचा समावेश आहे. केंद्रीय गृह राज्यमंत्री नित्यानंत राय यांनी ही माहिती दिली. कोणत्याही वैध कागदपत्रांशिवया हे बेकायदा स्थलांतरीत देशात आले आहेत. ते किती संख्येने आहेत याची नेमकी माहिती उपलब्ध नाही, असेही त्यांनी म्हटले आहे. जम्मू-काश्मीर, लडाख मुख्य प्रवाहात नवी दिल्ली : कलम ३२० रद्द केल्यानंतर जम्मू-काश्मीर, तसेच लडाख हे केंद्रशासित प्रदेश देशाच्या मुख्य प्रवाहात सामील झाले आहेत, अशी माहिती केंद्रीय गृह राज्यमंत्री जी. किशन रेड्डी यांनी संसदेत दिली. जम्मू-काश्मीरमध्ये ऑगस्ट २०१९पासून ६१३ फुटीरवादी आणि दगडफेक करणाऱ्यांना ताब्यात घेण्यात आले आहे, तर त्यापैकी ४३० जणांना आतापर्यंत सोडून देण्यात आले आहे, असेही त्यांनी सांगितले. 'जम्मू-काश्मीर, लडाखमधील नागरिकांना देशातील इतर नागरिकांप्रमाणेच भारतीय राज्यघटनेने दिलेले हक्क, तसेच केंद्रीय कायद्यांचा लाभ होत आहे. अन्याय्य कायदे हटवल्यानंतर दोन्ही केंद्रशासित प्रदेशांमध्ये सामाजिक, आर्थिक विकास होत असून, लोकांचे सक्षमीकरण होत आहे,' असेही रेड्डी म्हणाले. सुधारणांसाठी समितीची स्थापना नवी दिल्ली : देशातील फौजदारी कायद्यांमध्ये सुधारणा सुचविण्यासाठी केंद्र सरकारने समिती स्थापन केली आहे. याशिवाय या संदर्भात राज्य सरकारे, न्यायालये, बार कौन्सिल यांच्याकडून सूचना मागवण्यात आल्या आहेत, अशी माहिती सरकारने बुधवारी राज्यसभेत दिली. दिल्लीतील राष्ट्रीय विधी विद्यापीठाच्या कुलगुरूंच्या अध्यक्षतेखाली ही समिती स्थापन करण्यात आल्याचे केंद्रीय गृहराज्यमंत्री जी. किशन रेड्डी यांनी नमूद केले. 
हटवादीपणा सोडा|महाराष्ट्र टाइम्स|Updated: 22 Jan 2021, 06:00:00 AM||धटासी आणावा धट। उद्धटासी उद्धट। खटनटासी खटनट। अगत्य करीं। समर्थ रामदास स्वामींच्या राजकारण निरुपणातील या समासाची प्रचीती गेले दोन महिने नवी दिल्ली येथील शेतकरी आंदोलनाच्या निमित्ताने येत आहे. नवे कृषी कायदे मागे घ्यावे, यासाठी शेतकरी हट्टाला पेटले आहेत, तर कोणत्याही परिस्थितीत ते मागे घेणार नाही, हा निर्धार केंद्र सरकारने केला आहे. या दोन धटांचा हा अहंकारयुक्त लढा तब्बल ५७ दिवसांनंतरही सुरूच आहे. केंद्र सरकारच्या सगळ्या क्लृप्त्यांना शेतकरी पुरून उरलेले दिसतात, तर शेतकऱ्यांच्या ठिय्या आंदोलनाकडे सुरुवातीला ढुंकूनही न पाहणारे व नंतर केवळ चर्चेत गुंतवून निष्फळ चर्चा करणारे सरकारचे प्रतिनिधीही आपण काही कच्च्या गुरूचे चेले नाहीत, हे दाखवून देत आहेत. केवळ भारतातच नव्हे, तर जगभरात चर्चेत आलेले हे आंदोलन संपवावे, यासाठी सर्वोच्च न्यायालयानेही मध्यस्थी करून पाहिली; परंतु, दोघे पडले खट, एकमेकांना जोखण्यातच त्यांनी त्यांच्या सामर्थ्याची द्वाही फिरविली. अखेर अ‌वघ्या चार दिवसांवर आलेला प्रजासत्ताक दिन, त्याचवेळी ट्रॅक्टर मोर्चासह दिल्लीत शिरण्याचा शेतकऱ्यांचा निर्धार व न्यायालयाने मोर्चाला मनाई करण्यास दिलेला नकार या पार्श्वभूमीवर सरकारने कायद्यांना स्थगिती देण्याची तयारी दाखविली, याचे स्वागत करायला हवे. एक पाऊल मागे घेऊन सरकारने अद्याप प्रसंगावधानाला तिलांजली दिलेली नाही, हे दिसले ते बरे झाले! वर्ष-दीड वर्षासाठी या कायद्यांना स्थगिती देऊ, तसे प्रतिज्ञापत्र न्यायालयात सादर करू व संयुक्त समिती नेमून कलमवार चर्चा करू, अशी तयारी दाखवून सरकारने या लढ्यातून अंशत: माघार घेतली आहे. प्रतिष्ठेपेक्षा देशहित महत्त्वाचे, हे आता शेतकरी नेत्यांनाही समजेल तो सुदिन म्हणायचा. सरकारच्या आश्वासक भूमिकेमुळे भारतीय प्रजासत्ताकाच्या वर्धापन दिनावर पसरलेली शेतकरी आंदोलनाची काजळछाया दूर होण्याची चिन्हे दिसू लागली आहेत. शेतकरी नेत्यांनी मात्र लागलीच प्रतिसाद न देता, नंतर निर्णय देण्याचे जाहीर करून हा प्रस्ताव विचाराधीन असल्याचे दर्शविले. आता खरे तर शेतकऱ्यांनीही फारसे ताणता कामा नये. सरकारने अनेक प्रस्ताव दिले. सर्वोच्च न्यायालयानेही अनिश्चित काळासाठी या कायद्यांना स्थगिती दिलेली होतीच. तेव्हा शेतकऱ्यांनीही हटवादीपणा सोडून समान पातळीवर यायला हवे. गेले दोन महिने जी सहानुभूती मिळवली ती गमवायची नसेल तर शेतकरी नेत्यांनीही एक पाऊल पुढे टाकून सरकारला प्रतिसाद द्यायला हवा. कृषी कायदे स्थगित करण्याचा निर्णय खरे तर सरकार पूर्वीच घेऊ शकले असते; तथापि प्रतिमाप्रेमींची एकारलेली प्रवृत्ती सामंजस्याच्या आड येत होती. गेले ५७ दिवस हजारो शेतकरी दिल्लीच्या सीमेवर कडाक्याची थंडी, अवेळचा पाऊस, याची पर्वा न करता ठिय्या देऊन आहेत. महिलांची संख्याही लक्षणीय आहे. प्रतिकूल हवामानामुळे अनेक शेतकऱ्यांचा बळी गेला, तरीही दोन्ही बाजू आपापल्या भूमिकांवर ठाम राहिल्या. सरकारमधील पक्षाने कृषी कायद्याच्या समर्थनार्थ देशभर मोर्चे काढले, आंदोलकांना खलिस्तानी संबोधण्याचा अश्लाघ्य प्रयत्नही झाला. अशा करंटेपणाने उलट शेतकऱ्यांच्या निर्धाराला बळ मिळाले. आम जनतेची सहानुभूतीही मिळाली ती वेगळीच. वास्तविक सरकारकडून अशा प्रतिघाताची अजिबात अपेक्षा नव्हती. देश चालवणाऱ्यांकडून केव्हाही समंजस वर्तणुकीची अपेक्षा राहणार. 'अरे ला कारे म्हणणे', हे सरकारचे धोरण असता कामा नये. शेतकरी हट्टी आहेत. एकाच मागणीवर अडून आहेत, तर अशा वेळेस सरकारकडून पालकत्वाच्या भूमिकेतून कार्यवाही व्हायला हवी होती. तसे न झाल्याने शेतकऱ्यांपेक्षा सरकारच्या हटवादीपणाची चर्चा अधिक होत राहिली. सर्वोच्च न्यायालयानेही यासंदर्भात घेतलेली भूमिका प्रश्नांकित राहिली. चार सदस्यांच्या समितीत कायदे समर्थकांचाच भरणा अधिक असल्याचा आरोप झाल्याने न्यायालयाची मध्यस्थीही एकप्रकारे निष्फळ ठरली. अशा एका अवघड वळणावर हे आंदोलन येऊन ठेपले आहे. कोणत्याही परिस्थितीत प्रजासत्ताक दिनी ट्रॅक्टर परेड करण्यावर शेतकरी ठाम राहिले तर अनवस्था प्रसंग निर्माण होऊ शकेल. शेतकऱ्यांच्या हिताचा सरकार खरोखरीच विचार करीत असेल तर हे कायदे शेतकऱ्यांच्या आकांक्षेनुरुप व्हायला हवेत. तसे सांगण्याचा प्रामाणिक प्रयत्नही दिसला पाहिजे. आजवरच्या कोलांटउड्यांनी सरकारने शेतकऱ्यांचा विश्वास गमावला आहे. कृषी कायदे कसे शेतकरी हिताचे आहेत, हे देशभरातील तमाम शेतकऱ्यांना समजावून सांगणे सरकारला शक्य झालेले नाही. म्हणूनच सरकारमध्ये शेतीप्रश्नी धोरण ठरविणाऱ्यांची भाकरी फिरवावी लागेल. कारण ती परस्पर अविश्वासाच्या आगीत करपली आहे. यापुढे अधिक समंजस, विश्वासार्ह माणसांची पेरणी करावी लागेल. आंदोलक म्हणजे कोणी देशद्रोही नव्हेत. ते आपल्या हक्कांसाठी लढत आहेत आणि घटनेनेच त्यांना तो हक्क दिला आहे; हे न विसरता पुढचे पाऊल पडायला हवे. अर्थात, शेतकऱ्यांनीही झाली तेवढी शोभा पुरी करून आंदोलन मागे घ्यावे; त्यातच सर्वांचे भले आहे. 
‘देशात फूट पाडणाऱ्यांपासून सावधान’ रिहानाला विरोध करत अक्षय कुमार मैदानात|Bhagyashree Rasal|Updated: 04 Feb 2021, 09:02:00 AM|हायलाइट्स: रिहानाच्या ट्वीटमुळे शेतकरी आंदोलन आंतरराष्ट्रीय पातळीवर चर्चेत रिहानाला पाठिंबा देणाऱ्या सेलिब्रेटींना अक्षयनं फटकारलं 'देशात फूट पाडणाऱ्यांपासून सावध राहा' अक्षयचं आवाहन|मुंबई: भारतात सुरू असलेल्या शेतकरी आंदोलनाबाबत आंतरराष्ट्रीय पॉपस्टार रिहानानं ट्वीट केलं आणि संपूर्ण जगाचं लक्ष भारताकडे वेधलं गेलं. पण याचा परिणाम असा झाला की, ज्यांचा या आंदोलनाशी काहीच संबंध नाही त्यांनीही याबद्दल बोलायला सुरूवात केली. रिहाना पाठोपाठ ग्रेटा थनबर्गपासून मिया खलिफा पर्यंत अनेकांनी या आंदोलनाबाबत फार्मर प्रोटेस्ट असा हॅशटॅग वापरत ट्वीट केले. इतकंच नाही तर अनेक भारतीय सेलिब्रेटींनी सुद्धा या आंदोलनाला आपलं समर्थन दिलं होतं. पण आता अभिनेता अक्षय कुमार या सर्वांच्या विरोधात मैदानात उतरला आहे. अक्षयनं याबाबत परराष्ट्र मंत्रालयाकडून जारी केलेलं परिपत्रक आपल्या ट्विटरवर शेअर करत सर्वांनी आपल्या देशाच्या बाजूनं उभं राहा असं आवाहन केलं आहे. त्यानं लिहिलं, शेतकरी निश्चितच आपल्या देशाचा महत्त्वपूर्ण भाग आहेत. त्यांच्या प्रत्येक समस्येचा उपाय शोधण्याचं काम आपलं सरकार करत आहे आणि आपण आपल्या सरकारला पाठिंबा द्यायला हवा. आपण त्यांच्यासोबत उभं राहायला हवं. जे लोक आपल्या देशात फूट पाडण्याचा प्रयत्न करत आहेत अशा लोकांचं आपण समर्थन करणं चुकीचं आहे. #IndiaTogether #IndiaAgainstPropaganda. अक्षयच्या या ट्वीटवरून दिसून येत की, रिहानाच्या ट्वीटनंतर जगभरात देशाबद्दल जे बोललं जात आहे त्याच्या विरोधात तो मैदानात उतरला आहे. रिहानाच्या ट्वीटनंतर अनेक भारतीय सेलिब्रेटींनी तिच्या ट्वीटचं समर्थन केलं होतं. मात्र अशाप्रकारच्या समर्थनाला अक्षयनं विरोध केला आहे. तर परराष्ट्र मंत्रालयानं आपल्या परिपत्रकातून जे सेलिब्रेटी या संवेदनशील मुद्द्यावर आपलं मत मांडत आहेत किंवा समर्थन करत आहेत त्यांनाही कडक शब्दात समज दिली आहे. परराष्ट्र मंत्रालयानं म्हटलं- ‘सध्या देशातील परिस्थिती पाहता सेलिब्रेटींनी अशाप्रकारे या असंवेदनशील विषयावर ट्वीट करणं किंवा हॅशटॅग वापरणं योग्य नाही. हा देशाचा अंतर्गत विषय असून याबाबत इतर कोणत्याही देशातील व्यक्तींची टीका टीपणी सहन केली जाणार नाही.’ अक्षय कुमारनं हे परिपत्रक आपल्या ट्वीटरवर शेअर करत हा विषय आंतरराष्ट्रीय मुद्दा बनवू नका असं म्हटलं आहे. अक्षय कुमार व्यतिरिक्त, करण जोहर, अजय देवगण, सुनील शेट्टी, एकता कपूर यांनीही ही सर्वांना देशाच्या बाजूनं एकजूटीनं उभं राहण्याचं आवाहन केलं आहे. 
farmers protest : असंतुष्टांना गप्प करण्यासाठी देशद्रोहाचे कलम लावू शकत नाहीः कोर्ट|Sachin Fulpagare|Updated: 17 Feb 2021, 01:45:00 AM||नवी दिल्लीः दिल्लीतील एका कोर्टाने देशद्रोह कायद्याबद्दल ( sedition law ) मोठी टिपणी केली आहे. उपद्रवींना आळा घालण्याच्या नावाखाली देशद्रोहाच्या कलमाचा वापर असंतुष्टांना गप्प करण्यासाठी केला जाऊ शकत नाही. शेतकरी आंदोलनादरम्यान सोशल मीडियावर बनावट व्हिडिओ पोस्ट करून अफवा पसरवणं आणि देशद्रोह केल्याच्या दोन आरोपींना जामीन देत अतिरिक्त सत्र न्यायाधीश धर्मेंद्र राणा यांनी ही टिपणी केली. देवीलाल बुडदाक आणि स्वरूप राम यांना कोर्टाने जामीन मंजूर केला. शेतकरी आंदोलनादरम्यान अफवा पसरवणं आणि देशद्रोहाच्या आरोपावरून दिल्ली पोलिसांनी याच महिन्यात दोघांना अटक केली होती. समाजात शांतता आणि कायदा व सुव्यवस्था राखण्याच्या उद्देशाने देशद्रोहाचे कलम हे सरकारच्या हातातील एक शक्तिशाली अस्र आहे. पण असंतुष्टांना गप्प करण्यासाठी याचा उपयोग केला जाऊ नये, असं कोर्टाने म्हटलं. 'उपद्रवींचे तोंड बंद करण्याच्या बहाण्याने असंतुष्टांना गप्प करण्यासाठी देशद्रोहाचे कलम लावू नये. शांतता भंग करण्याचा आणि हिंसा करणाऱ्या कुठल्याही कृत्याचा कायदाने निषेधच आहे, असं न्यायाधीशांनी १५ फेब्रुवारीला दिलेल्या आदेशात हे म्हटलं आहे. कृषी कायद्यांबाबत सल्लामलसत हिंसाचार किंवा कोणत्याही प्रकारची चिथावणी आणि सार्वजनिक शांततेता भंग करून अस्थिरता निर्माण करणाऱ्या आरोपींविरोधात कलम १२४ (अ) अंतर्गत कारवाई करण्याबद्दल आपल्याला शंका आहे, असं त्यांनी आदेशात म्हटलं आहे. ramdas athawale : 'हम दो, हमारे दो'वरून आठवलेंचा राहुल गांधींना सल्ला; म्हणाले 'दलित मुलीशी... ' काय आहे कलम '१२४-अ'? जर एखादी व्यक्ती बोलली किंवा लिहिलं किंवा इतर कोणत्याही मार्गाने सरकारविरूद्ध द्वेष, शत्रुता किंवा तिरस्कार निर्माण केला तर त्याचे कृत्य हे देशद्रोहाच्या श्रेणीतील येईल, असं भारतीय दंड संहितेच्या कलम १२४-अ मध्ये म्हटलं आहे. 
sharad pawar : शरद पवारांचा केंद्रावर हल्लाबोल, 'शेतकऱ्यांनी शांततेचा मार्ग सोडला तर...'|Sachin Fulpagare|Updated: 05 Feb 2021, 09:18:00 AM||नवी दिल्लीः केंद्राच्या कृषी कायद्यांविरोधात ( farm laws ) शेतकऱ्यांच्या सुरू असलेल्या आंदोलनावरून ( farmers protest ) माजी केंद्रीय कृषीमंत्री आणि राष्ट्रवादी काँग्रेसचे नेते शरद पवार ( sharad pawar ) यांनी केंद्र सरकारवर हल्लाबोल केला आहे. शेतकऱ्यांचे आंदोलन शांततेत सुरू आहे. पण त्यांनी शांततेचा मार्ग सोडला तर देशाला मोठ्या संकटचा सामना करावा लागेल, असा इशारा शरद पवार यांनी केंद्र सरकारला दिला आहे. दिल्लीच्या सीमांवर वेगवेगळ्या ठिकाणी शेतकऱ्यांचे आंदोलन शांततेत आंदोलन सुरू आहे. पण आंदोलक शांततेचा मार्ग सोडून दुसऱ्या मार्गावर वळले तर संपूर्ण देशाला मोठ्या संकटाचा सामना करावा लागेल. केंद्रातील सत्ताधारी भाजप सरकार याला जबाबदार असेल. शेतकऱ्यांच्या समस्यांसारखे अनेक मुद्दे आहेत. पण केंद्रातील सत्ताधारी त्याबाबतीत असंवेदनशील झाले आहे, असा घणाघात शरद पवारांनी केला. शरद पवार यांच्या कन्य आणि राष्ट्रवादी काँग्रेसच्या खासदार सुप्रिया सुळे यांनीही शेतकरी आंदोलनावरून सरकारवर निशाणा साधला. गाझीपूर सीमेवर आंदोलनाला बसलेल्या शेतकऱ्यांच्या भेटीसाठी आम्ही १० विरोधी पक्षातील खासदार गेलो होतो. पण आम्हाला शेतकऱ्यांची भेट घेऊ दिली नाही. तेथील परिस्थितीही दिशाच्या हिताच्या नव्हती. आपण या आंदोलनावर तोडगा काढायला हवा. ज्या परिस्थितीत शेतकरी आंदोलन करत आहे, ते योग्य नाही. चर्चेद्वारे लवकरात लवकर तोडगा काढण्याची गरज आहे, असं सुप्रिया सुळे म्हणाल्या. 'टूलकीट'मुळे ग्रेटा थनबर्गची पोलखोल! 'भारताच्या बदनामीचा कट उघड' खलबतं! अमित शहा, अजित डोवल आणि दिल्लीच्या पोलिस आयुक्तांची संसदेत बैठक लोकसभा अध्यक्षांची विरोधी पक्षांच्या नेत्यांसोबत बैठक लोकसभा अध्यक्ष ओम बिर्ला यांनी विरोधी पक्षांच्या प्रमुख नेत्यांची रात्री बैठक बोलावली होती. या बैठकीत काँग्रेस, राष्ट्रवादी काँग्रेस, डीएमकेसह इतर प्रमुख पक्षांचे नेते या बैठकीला उपस्थित होते. तिन्ही नवीन कृषी कायदे आणि शेतकरी आंदोलन या मुद्द्यांवर संसदेत स्वतंत्र चर्चा व्हावी. राष्ट्रपतींच्या अभिभाषणावरील धन्यवाद प्रस्तावासोबत ही चर्चा घेऊ नये, अशी मागणी विरोधी पक्षांनी केली. सरकारने ही मागणी मान्य केली तर आम्ही सभागृहातील चर्चेत सहभागी होऊ, असं काँग्रेसच्या एका वरिष्ठ नेत्याने सांगितलं. 
farmers protest delhi : दिल्लीत शेतकरी आंदोलनात हिंसाचार; अभिनेता दीप सिद्धू चर्चेत|Sachin Fulpagare|Updated: 27 Jan 2021, 08:37:00 AM||नवी दिल्लीः दिल्लीत ट्रॅक्टर परेड दरम्यान झालेल्या हिंसाचारामागे ( violence in farmers protest ) पंजाबी अभिनेता आणि गायक दीप सिद्धू ( deep sidhu ) याचं नाव पुढे येत आहे. दीप सिद्धूने आंदोलकांना हिंसाचारासाठी चिथावलं, असा आरोप शेतकरी नेते करत आहेत. दीप सिद्धूने आंदोलकांना चिथावलं आणि त्यांची दिशाभूल केली, असा आरोप भारतीय किसान युनियन हरयाणाचे प्रमुख गुरनामसिंग चधुनी ( gurnam singh chaduni ) यांनी केला आहे. दीप सिद्धूनेच आंदोलकांना लाल किल्ल्यावर नेले. शेतकरी तिथे जाण्याच्या बाजूने कधीच नव्हते. गुरनामसिंग चधुनी यांच्यासह स्वराज पक्षाचे योगेंद्र यादव ( yogendra yadav ) यांनीही दीप सिद्धू यावर आरोप केला आहे. दीप सिद्धू अनेक दिवसांपासून आंदोलन भडकवण्याचा प्रयत्न करत होता. तो भाजपशी संबंधित आहे, असा आरोप यादव यांनी केला. दीप सिद्धू हा निवडणुकीत भाजप खासदार सनी देओल एजंट होता आणि पंतप्रधान नरेंद्र मोदी यांच्यासोबत त्याचे बरेच फोटो आहेत. याबाबत आम्ही दिल्ली पोलिसांना बर्‍याचदा सांगितलं होतं. पण कोणतीही कारवाई झाली नाही. त्याचे फोटो समोर येऊनही त्याला अटक करण्यात आलेली नाही. यामुळे दिल्लीच्या हिंसाचारामागे षडयंत्र असण्याची शक्यता आहे, असं योगेंद्र यादव म्हणाले. कॉंग्रेसचे लोकसभेचे खासदार रवनीतसिंग बिट्टू यांनीही असाच काहीसा दावा केला आहे. दीप सिद्धू यानेच लाल किल्ल्यावर झेंडा फडकवला. सिख फॉर जस्टिस (SFJ) या बंदी घातलेल्या संघटनेचा तो सदस्य आहे. घटनेनंतर दीप सिद्धूने फेसबुक लाइव्ह केलं. आम्ही केवळ लाल किल्ल्यावर 'निशान साहिब' (झेंडा) फडकावला आहे. आणि विरोध करणं हा आमचा हक्क आहे. आम्ही तिरंगा काढला नाही, असं तो दीप सिद्धू म्हणाला. प्रजासत्ताक दिनी शेतकऱ्यांनी आयोजित केलेल्या ट्रॅक्टर परेड दरम्यान पोलिस आणि शेतकरी यांच्यात बर्‍याच ठिकाणी धुमश्चक्री उडाली. दिल्ली पोलिसांनी शेतकऱ्यांना काही महत्त्वाच्या अटींसह ट्रॅक्टर परेड घेण्यास परवानगी दिली होती. पण मंगळवारी सकाळी शेतकरी ट्रॅक्टरसह दिल्लीच्या हद्दीत घुसले आणि त्यांनी सर्व नियम मोडले. आंदोलकांनी बेरीकेडिंगची जोरदार तोडफोड केली. आयटीओवरून सर्वप्रथम आंदोलन करणारे शेतकरी आणि पोलिसांमध्ये संघर्ष झाला. यानंतर, आंदोलकांनी पोलिसांना चकवा देत लाल किल्ल्यात प्रवेश केला. तिथे त्यांनी झेंडा फडकवला. शेतकऱ्यांच्या ट्रॅक्टर परेडमधील हिंसेत ८६ पोलिस जखमी, ४५ ट्रॉमा सेंटरमध्ये थरारक! दिल्लीत भरधाव ट्रॅक्टर पलटी, शेतकऱ्याचा जागीच मृत्यू; CCTV मध्ये टिपली गेली घटना NIA ने पाठवले समन्स दीप सिद्धू आणि त्याचा भाऊ मनदीप यांना एनआयएने चौकशीसाठी दिल्लीला बोलावलं होतं. दीप सिद्धू हा शेतकरी आंदोलनात सहभागी आहे आणि शेतकर्‍यांच्या आंदोलनाला पाठिंबा देत आहे. शीख फॉर जस्टिस या फुटीरतावादी संघटनेविरोधात दाखल केलेल्या खटल्या प्रकरणी एनआयएच्या अधिकाऱ्यांनी दोन्ही भावांची चौकशी केली होती. शीख फॉर जस्टिस नावाच्या कोणत्याही संघटनेशी आपला काहीही संबंध नाही, असं दीप सिंग सिद्धू त्यावेळी म्हणाला होता. एनआयएमार्फत समन्स पाठवून जे शेतकऱ्यांना पाठिंबा देत आहेत त्यांना धमकावण्याचा सरकारचा प्रयत्न आहे, असा आरोप दीप सिद्धूने केला होता. 
'हे' कोणताही शेतकरी करु शकत नाही; निलेश राणेंचं ट्विट चर्चेत​​|Mansi Kshirsagar|Updated: 27 Jan 2021, 02:34:00 PM|हायलाइट्स: दिल्लीत काल घडलेल्या हिंसाचारावर निलेश राणेंचं ट्विट आंदोलकांच्या भूमिकेवर उपस्थित केलं प्रश्नचिन्ह निलेश राणेंचं ट्विट चर्चेचा विषय ठरतोय|मुंबईः दिल्लीत शेतकरी आंदोलक व प्रजासत्ताक दिनाच्या शेतकऱ्यांच्या टॅक्टर परेड दरम्यान झालेल्या हिंसाचारावरुन महाराष्ट्रातील नेत्यांमध्येही आरोप प्रत्यारोप सुरु झाले आहेत. शेतकरी आंदोलक व पोलिसांमध्ये वाद झाल्याचीही माहिती समोर येत आहे. हाच धागा पकडत भाजपचे नेते निलेश राणे यांनी काही सवाल उपस्थित केले आहेत. ट्रॅक्टर रॅली दरम्यान शेतकरी आंदोलनातील एका गटानं लाल किल्याच्या इथं सुरक्षेसाठी तैनात असलेल्या पोलिसांवर हल्ला केल्याचा व्हिडिओ व्हायरल होत आहे. हा व्हिडिओ शेअर करत निलेश राणे यांनी आंदोलनावर प्रश्न उपस्थित केले आहेत. वाचाः कुठे फेडाल हे पाप?; भाजपच्या 'या' नेत्याचा शरद पवार, संजय राऊतांवर हल्लाबोल पोलिसांना मारणाऱ्यांना शेतकरी म्हणायचं? पोलिसांना पाहिजे तेव्हा त्यांनी जागा रिकामी केली असती पण आज पर्यंत माणूसकी दाखवली. पोलिसांच्या अंगावर टॅक्टर घालणं, हे कोणताही शेतकरी करु शकत नाही, असं निलेश राणेंनी म्हटलं आहे. शिवाय, या जमावाला कायदा बदलून हवा की कायदा बिघडवायचा आहे?, असा सवालही त्यांनी केला आहे. दरम्यान, प्रजासत्ताक दिनी शेतकऱ्यांनी काढलेल्या ट्रॅक्टर मोर्चाला काल हिंसक वळण लागले. आंदोलक व पोलिसांमध्ये जोरदार धुमश्चक्री उडाली. त्यात मोठ्या संख्येने पोलीस व आंदोलक जखमी झाले. या हिंसाचाराचे देशभर पडसाद उमटत आहेत. वाचाः शेतकरी मोर्चात भेंडी बाजारातील महिला कशा?; 'या' नेत्याचा सवाल 
'अमित भाई आधी दिल्ली सांभाळा, मग पश्चिम बंगालचा विचार करा'|Sachin Fulpagare|Updated: 29 Jan 2021, 09:00:00 AM||कोलकाताः पश्चिम बंगालच्या मुख्यमंत्री ममता बॅनर्जी ( mamata banerjee ) यांनीही कृषी कायद्यांवरून मोदी सरकारवर निशाणा साधला आहे. आम्ही शेतकऱ्यांच्या पाठीशी आहोत आणि हे तिन्ही कायदे मागे घ्यावेत, असं ममता बॅनर्जी म्हणाल्या. केंद्रीय गृहमंत्री अमित शहा ( amit shah ) आज पुन्हा पश्चिम बंगालच्या दोन दिवसांच्या दौऱ्यावर जाणार आहेत. आज रात्री उशिरा ते कोलकात्यात दाखल होतील. अमित शहा हे ३० आणि ३१ जानेवारीला बंगाल दौऱ्यावर येत आहेत. तीन जिल्ह्यांमध्ये त्यांचे अनेक कार्यक्रम आहेत. अमित शहांच्या दौऱ्यामुळे तृणमूल काँग्रेसमध्ये अस्वस्थता निर्माण झाला झाली आहे. कारण अमित शहांच्या १९ डिसेंबरच्या दौऱ्यात तृणमूल काँग्रेसमधील दिग्गज नेते सुवेंदू अधिकारीसह तृणमूलचे ७ आमदार आणि एका खासदाराने भाजपमध्ये प्रवेश केला होता. अमित शहांच्या बंगाल दौऱ्याच्या पार्श्वभूमीवर ममतांनी त्यांच्यावर निशाणा साधला आहे. केंद्राच्या कृषी कायद्यांचा निषेध करण्यासाठी आणि ते निष्फळ ठरण्यासाठी ममता सरकारने पश्चिम बंगाल विधानसभेचं दोन दिवसीय विशेष सत्र बोलावलं आहे. कृषी कायद्यांविरोधात विधानसभेत प्रस्ताव ठेवण्यात आला आहे. ममता यांनी कृषी कायदे आणि दिल्लीतील हिंसाचाराबद्दलच्या आंदोलनावर सरकारवर जोरदार निशाणा साधला. दिल्लीतील परिस्थिती पोलिस हाताळू शकले नाहीत. हे बंगालमध्ये झालं असतं तर अमित भैय्या म्हणाले असते - काय झालं. याचा आम्ही तीव्र निषेध करतो. आम्हाला हे तिन्ही कृषी कायदे निष्फळ करायचे आहेत, अशी आमची इच्छा आहे. तुम्ही एकतर कायदे मागे घ्या किंवा खुर्ची तरी सोडा, असं ममता बॅनर्जी म्हणाल्या. संसदेचं अर्थसंकल्पीय अधिवेशन आजपासून; कृषी कायद्यांवरून 'तांडव' होण्याची चिन्हे दीप सिद्धूची शेतकरी नेत्यांना धमकी... 'तुमची पोलखोल सुरू केली ना, तर...' आम्ही शेतकऱ्यांच्या पाठीशी आहोत आणि हे कायदे मागे घ्यावेत अशी आमची इच्छा आहे. हे कायदे बळजबरीने मंजूर केले गेले आहेत. मोदी सरकारने दिल्लीतील हिंसाचार अत्यंत वाईट पद्धतीने हाताळला आहे. तिथे घडलेल्या घटनांसाठी पूर्णपणे भाजप जबाबदार आहे. आधी त्यांनी दिल्ली सांभाळावी, त्यानंतर बंगालचा विचार करावा, असा टोला ममता बॅनर्जींनी लगावला. काँग्रेस खासदार शशी थरूर यांच्यासह अनेक पत्रकारांवर देशद्रोहाचा गुन्हा दाखल काँग्रेस नेते पी. चिदंबरम यांनीही दिल्लीतील हिंसाचारासाठी भाजप आणि केंद्रीय गृहमंत्री अमित शहा हे जबाबदार असल्याचा आरोप केला होता. लाल किल्ल्यात घुसलेले आंदोलक हे भाजपचे एजंट होते. याला अमित शहा जबाबदार आहेत. त्यामुळे कॉंग्रेसने त्यांच्या राजीनाम्याची मागणी केली आहे. या हिंसाचाराला कॉंग्रेसचे माजी अध्यक्ष आणि खासदार राहुल गांधी जबाबदार असल्याचा आरोप केंद्रीय मंत्री प्रकाश जावडेकर यांनी केला होता. चिदंबरम यांनी जावडेकरांवरही टीका केली. 'मिस-इन्फोर्मेशन अॅण्ड ब्रॉडकास्टिंग मिनिस्टर' यांना गांभीर्याने घेण्याची गरज नाही, असं चिदम्बरम म्हणाले. 
'आंदोलनकर्त्या शेतकरी संघटनांनी थेट पंतप्रधानांशीच चर्चा करावी'|Shubhangi Palve|Updated: 31 Dec 2020, 11:44:00 AM||वृत्तसंस्था, चंडीगड कृषी कायद्यांबाबत शेतकरी संघटनांनी थेट पंतप्रधान नरेंद्र मोदी यांच्याशी चर्चा करावी, असा सल्ला शिरोमणी अकाली दल आणि काँग्रेसने शेतकऱ्यांना दिला आहे. पंतप्रधान नरेंद्र मोदींव्यतरिक्त कोणाशी संवाद साधल्यास त्यातून काहीच निष्पन्न होणार नसल्याचे दोन्ही पक्षांनी म्हटले आहे. अकाली दलाच्या भटिंडा येथील खासदार हरसीमरत कौर बादल यांच्या मते, वारंवार फक्त चर्चेच्या फेऱ्या झडत आहेत. त्यातून हाती काहीच लागत नाही. बैठकांच्या विशिष्ट अशा 'जाळ्या'मध्ये शेतकरी ओढले जात आहेत. त्याऐवजी शेतकऱ्यांनी थेट पंतप्रधानांशी संवाद साधावा. वारंवार बैठकी आयोजित करण्यापेक्षा थेट पंतप्रधान नरेंद्र मोदी यांच्याशी चर्चा केली तरच प्रश्न सुटू शकतो हरसिमरत कौर बादल पंजाब काँग्रेसचे प्रमुख सुनील जाखड यांनीही हाच मुद्दा अधोरेखित केला आहे. 'शेतकरी कायद्यांबाबत जी काही चर्चा करायची आहे, ती पंतप्रधान नरेंद्र मोदी आणि गृहमंत्री अमित शहा यांच्याशी केली तरच ती यशस्वी ठरणार आहे. शेतकऱ्यांचे आंदोलन यशस्वी होण्याच्या मार्गावर असून, त्यांनी थोडा संयम बाळगावा,' असे ते म्हणाले. 'चर्चेचा पहिला टप्पा अमित शहा यांच्यासोबत झाल्यामुळे आता पुढील टप्प्याची चर्चा पंतप्रधान नरेंद्र मोदी यांच्यासोबत होणे गरजेचे आहे. या मुद्द्यावर पंतप्रधानच तोडगा काढू शकतात. इतर कोणत्याही घटकांशी चर्चा करणे म्हणजे वेळ घालवण्यासारखे आहे,' असे जाखड म्हणाले. मोदींवर विश्वास नाही : राहुल 'आतापर्यंत पंतप्रधान नरेंद्र मोदी यांनी दिलेली आश्वासने कधीच पूर्ण झालेली नाहीत. त्यामुळे मोदींवर कोणाचाही विश्वास नाही. शेतकऱ्यांचाही विश्वास मोदींवर नाही. त्यामुळे या कृषी कायद्यांच्या अंमलबजावणीबाबत पंतप्रधान सांगत असलेले मुद्दे पूर्णपणे असत्य आहेत. शेतकऱ्यांनी सातत्याने केलेल्या मागण्या पूर्ण करण्यासही सरकार तयार नाही. हे कायदे मागे घेणे हेच कृषी क्षेत्रासाठी आवश्यक आहे,' असे राहुल गांधी यांनी म्हटले आहे. 'दर पडत असल्यानेच कोंडी' 'सरकार जोपर्यंत शेतकऱ्यांच्या मागण्या मान्य करीत नाही तोपर्यंत शेतकऱ्यांचे आंदोलन सुरूच राहणार आहे. दर पडत असल्यानेच विविध धान्य हमीभावापेक्षा कमी दरात विकण्याची वेळ शेतकऱ्यांवर आली आहे,' असे भारतीय किसान युनियनचे नेते राकेश टिकैत यांनी म्हटले आहे. नवीन कायदे लागू करण्यात आल्यामुळे उत्तर प्रदेशात पिकांचे दर ५० टक्क्यांनी पडले आहेत. पिके हमीभावापेक्षा कमी किमतीमध्ये विकली जात आहेत, असे टिकैत म्हणाले. 
शेतकरी आंदोलन: भारतीय क्रिकेटपटूने दिले रिहानाला सडेतोड उत्तर|Jaykrishna Nair|Updated: 03 Feb 2021, 02:05:00 PM|हायलाइट्स: भारतातील शेतकरी आंदोलनाला पॉप स्टार रिहानाचा पाठिंबा गेल्या दोन महिन्यांपासून शेतकऱ्यांचे आंदोलन सुरू भारतीय क्रिकेटपटू प्रज्ञान ओझाने दिले सडेतोड उत्तर|नवी दिल्ली: बारबाडोसची प्रसिद्ध आंतरराष्ट्रीय पॉप स्टार रिहाना ( pop star rihanna) हिने भारतात सुरू असलेल्या शेतकरी आंदोलनाला पाठिंबा दिला होता. रिहानाच्या या पाठिंब्यावरून तिच्यावर अनेकांनी टीका केली. भारताच्या अंतर्गत गोष्टीत लक्ष दिल्यावरून भारताच्या माजी क्रिकेटपटूने देखील रिहानाला सडेतोड उत्तर दिले आहे. वाचा- विराटने केली धोनीची कॉपी; व्हिडिओ सोशल मीडियावर व्हायरल दिल्लीत गेल्या काही दिवसांपासून शेतकरी आंदोलन करत आहेत. या प्रकरणी अनेकांनी त्यांना पाठिंबा दिला आहे. यात काही आंतरराष्ट्रीय स्तरावरील प्रसिद्ध व्यक्तींचा समावेश आहे. रिहानाने दोन फेब्रुवारी रोजी सोशल मीडियावर एक पोस्ट शेअर केली होती. ज्यात आंदोलन करणारे शेतकरी दिसत आहेत. रिहानाने आपण याबद्दल का बोलत नाही असा प्रश्न विचारला होता. वाचा- क्रिकेटमधील नवा वर्ल्ड रेकॉर्ड; अशी कामगिरी करणारा जगातील पहिला खेळाडू रिहानाच्या या पोस्टवर भारताचा माजी फिरकीपटू प्रज्ञान ओझा ( pragyan ojha )ने उत्तर दिले आहे. आमचा देश शेतकऱ्यांवर गर्व करतो आणि आम्हाला माहिती आहे की तो किती महत्त्वाचा आहे. २०२० साली आंतरराष्ट्रीय क्रिकेटमधून निवृत्ती घेणाऱ्या ओझाने रिहानाला उत्तर देताना म्हटले आहे की, मला विश्वास आहे की हा प्रश्न लवकरच मिटेल. आमच्या अंतर्गत प्रश्नात बाहेरच्या व्यक्तीने लक्ष घालण्याची गरज नाही. वाचा- भारतीय क्रिकेटपटूची निवृत्ती; BCCIला पाठवला ई-मेल केंद्र सरकारच्या नव्या कृषी कायद्याच्या विरोधात गेल्या दोन महिन्यांपासून शेतकरी आंदोलन करत आहेत. प्रजासत्ताक दिनाला दिल्लीतील लाल किल्ला परिसरात मोठा राडा झाला होता. त्यामुळे दिल्लीच्या सीमेवर मोठ्या प्रमाणात सुरक्षा व्यवस्था करण्यात आली आहे. त्याच बरोबर आंदोलन करणाऱ्या ठिकाणी इंटरनेट सेवा बंद गेली गेली आहे. दिल्लीच्या बाहेरच्या भागात आंदोलन करणाऱ्या शेतकऱ्यांना पाठिंबा देताना इंटरनेट सेवा बंद केल्याबद्दल रिहानाने टीका केली होती. 
राकेश टिकैत म्हणाले, रिहानाला ओळखत नाही पण ती तुमचं काही नेणार आहे का?|Madhura Nerurkar|Updated: 05 Feb 2021, 11:24:00 AM||मुंबई - दिल्लीच्या सीमेवर शेतकरी आंदोलन अजूनही सुरु असून देशभरातून नागरिकांचं समर्थन मिळाल्यानंतर त्यांना परदेशातूनही कलाकारांचा पाठिंबा मिळाला. शेतकऱ्यांच्या आंदोलनाला हॉलिवूड पॉप स्टार रिहाना ने आपल्या ट्विटमधून समर्थन दर्शवलं. त्यावर बॉलीवूड अभिनेत्यांनीही आपल्या प्रतिक्रिया दिल्या. आम्ही भारताचे नागरिक आहोत आणि बाहेरच्या कलाकारांनी यात बोलू नये, असंही तिला सांगितलं गेलं. आता शेतकरी आंदोलनातील मुख्य नेते राजेश टिकैत यांनीही रिहानावर आपली प्रतिक्रिया दिली आहे. रिहानाने समर्थन दिल्यानंतर देशातील वातावरण अचानक बदलल्याने राजेश यांनी आपलं मत मांडलं. रिहाना तुमचं काही घेऊन जाणार आहे का, असा सवाल त्यांनी केला. टिकैत म्हणतात, 'मला रिहाना कोण आहे, कुठली आहे हे माहीत नाही. परंतु, एखादा परदेशी कलाकार जर शेतकरी आंदोलनाला पाठिंबा देत असेल तर तो तुमच्याकडून काही घेऊन जाणार नाहीये.' ज्या रिहानाला कंगनाने म्हटलं होतं मुर्ख, करोनाच्या लढाईसाठी दिलं जातं तिचं उदाहरण रिहानाच्या ट्विटनंतर मिया खलिफानेही या आंदोलनाला पाठिंबा दिला होता. पंजाबी गायक दिलजीत दोसांज याने रिहाना वर गाणंही तयार केलं होतं. त्यानंतर बॉलिवूडमधील अनेक कलाकारांनी या गोष्टीचा विरोध केला. अक्षय कुमार, अजय देवगण, कंगना रणौत यासोबत करण जोहर, सानिया नेहवाल यांनीही ट्विट करून त्यांचा विरोध दर्शविला. यागोष्टीवरून नेटकऱ्यांनी त्यांना ट्रोलही केले. Who is Rihanna: रिहानाकडे आहे ४४०० कोटींची संपती, जाणून घ्या ३२ वर्षीय गायिकेच्या आयुष्याबद्दल भारतरत्न लता मंगेशकर व सचिन तेंडुलकर यांनीही आम्ही सरकारसोबत आहोत आणि सर्व अडचणींचा सामना करण्यासाठी खंबीर आहोत, अशी भूमिका घेतली. तर दुसरीकडे टिकैत यांनी रिहानाची पाठराखण केली असून शेतकरी पुन्हा एकदा मोठ्या आंदोलनासाठी तयार असल्याची ग्वाही दिली. 
हा ढोंगीपणा का?; फडणवीसांचा काँग्रेस- राष्ट्रवादीवर निशाणा|Mansi Kshirsagar|Updated: 25 Jan 2021, 03:44:00 PM||मुंबईः ' महाराष्ट्रात कृषी विधेयक येऊन इतके महिने झालेत पण तेव्हा कोणतही आंदोलन झालं नाही. आता काही पक्ष जाणीवपूर्वक ढोंगबाजी करताहेत,' असा आरोप विरोधीपक्ष नेते देवेंद्र फडणवीस यांनी केला आहे. केंद्र सरकारनं आणलेल्या कृषी कायद्यांविरोधात दिल्लीच्या सीमेवर दोन महिन्यांपासून आंदोलन सुरु आहे. या आंदोलनाला पाठिंबा देण्यासाठी महाराष्ट्रातील शेतकरी आज मुंबईतील आझाद मैदानात एकत्र आले आहेत. राष्ट्रवादी काँग्रेसचे अध्यक्ष शरद पवारांसह काँग्रेसचे प्रदेशाध्यक्ष बाळासाहेब थोरात यांनीही उपस्थिती लावली. या पार्श्वभूमीवर विरोधी पक्ष नेते देवेंद्र फडणवीस यांनी काँग्रेस- राष्ट्रवादीवर निशाणा साधला आहे. शेतकरी आंदोलनात मुख्यमंत्री सहभागी होणार का?; पवारांनी दिलं 'हे' उत्तर 'आता काही पक्ष जाणीवपूर्वक ढोंगबाजी करत आहेत. शेतकऱ्यांना भरकटवण्याचा प्रयत्न करत आहेत. शेतकऱ्यांना चुकीच्या गोष्टी सांगितल्या जात आहेत. आता जी लोकं या ठिकाणी मोर्चाच्या निमित्त मंचावर जात आहेत किंवा जी लोकं या मोर्चाला मदत करत आहेत. त्यांना माझा प्रश्न आहे. काँग्रेसनं आपल्या २०१९च्या जाहीरनाम्यात बाजार समिती रद्द करा आणि आम्ही निवडून आलो तर बाजार समिती रद्द करु, असं का म्हटलं होतं, याचं उत्तर दिलं पाहिजे,' असं फडणवीस यांनी म्हटलं आहे. '२००६ मध्ये कंत्राटी शेतीचा कायदा त्यांनी का मंजूर केला. २००६ पासून २०२० पर्यंत तो महाराष्ट्रात सुरु आहे. महाराष्ट्रातला कायदा चालतो आणि देशातला कायदा का चालत नाही? हा ढोंगीपणा का?,' असे सवाल देवेंद्र फडणवीस यांनी केली आहेत. रोहित पवारांना 'नकली' म्हणत निलेश राणेंची टीका; दिला 'हा' पुरावा 
farmers protest : दिल्ली हिंसाचार; आंदोलकांना चिथावणाऱ्या आरोपीला अटक, शाहीनबागमध्येही होता सक्रीय|Sachin Fulpagare|Updated: 04 Feb 2021, 05:28:00 PM||नवी दिल्लीः शेतकऱ्यांच्या दिल्लीतील २६ जानेवारीच्या ट्रॅक्टर रॅलीत झालेल्या हिंसाचार ( violence at red fort ) प्रकरणी दिल्ली पोलिसांच्या गुन्हे शाखेने आणखी एक आरोपी धर्मेंद्रसिंग हर्मन याला अटक केली आहे. लाल किल्ल्याच्या ठिकाणी आंदोलन ( farmers protest ) करणाऱ्यांना चिथावल्याचा आरोप हर्मनवर आहे. हरमन आपल्या गाडीच्या छतावर बसून जोरदार घोषणा देत होता आणि लाल किल्ल्यात शिरला. सीसीटीव्ही फुटेजच्या आधारावर त्याला अटक करण्यात आली आहे. हरमन हा दिल्लीतील अर्जुन नगरचा रहिवासी आहे. शाहीन बाग आंदोलना वेळीही तो खूप सक्रिय होता, असं पोलिस तपासात समोर आलं आहे. कृषी कायद्यांविरोधात शेतकऱ्यांच्या आंदोलनाला ७१ दिवस झाले आहेत. दरम्यान, गुरुवारी गाझीपूर सीमेवरील हालचाली पुन्हा वाढल्या. शिरोमणी अकाली दलाचे खासदार आणि माजी केंद्रीय मंत्री हरसिमरत कौर बादल यांच्यासह १० विरोधी पक्षांचे १५ नेते आज शेतकऱ्यांना भेटण्यासाठी गाझीपूर येथे पोचले, पण पोलिसांनी त्यांना रोखलं. शेतकर्‍यांना भेटू द्या, अशी मागणी विरोधी पक्षाच्या खासदारांनी केली. पण पोलिसांनी रोखलं. अखेर त्यांना शेतकऱ्यांची भेट न घेताच परतावं लागलंय. रस्त्यावरील खिळे काढले गाझीपूर सीमेवर काही दिवसांपूर्वी पोलिसांनी रस्त्यावर बॅरिकेड्सच्या अनेक थरांसह रस्त्यावर खिळे लावले होते. यावरून शेतकरी नेते आणि विरोधी पक्षांनी सरकारला लक्ष्य केलं होतं. अखेर गुरुवारी रस्तावर लावलेले हे खिळे काढण्यात आले. हे खिळे काढून दुसऱ्या ठिकाणी लावण्यात येतील. तसंत सीमेवरील सुरक्षा व्यवस्थेत कोणताही बदल होणार नाही, असं पोलिसांनी सांगितलं. दिल्ली पोलिसांकडून ग्रेटा थनबर्ग विरोधात 'भावना भडकावण्याचा' गुन्हा दाखल 'नरसंहार'वरून ट्विटरला नोटीस 'आम्ही आता मंत्र्यांशी बोलणार नाही, पंतप्रधानांनी पुढे यावं' दिल्लीच्या सीमेवर २ महिन्यांहून अधिक काळापासून शेतकऱ्यांचं आंदोलन सुरू आहे. आंदोलन अधिक तीव्र करण्याची तयारी शेतकऱ्यांनी सुरू केली आहे. यासंदर्भात हरयाणाच्या जींद जिल्ह्यातील कंडेला गावात बुधवारी किसान महापंचायत आयोजित करण्यात आली होती. आता कृषीमंत्री किंवा इतर कोणत्याही मंत्र्यांशी बोलणार नाहीत. आता पंतप्रधान आणि गृहमंत्र्यांना चर्चेसाठी पुढे यावे लागेल, असं भारतीय किसान युनियनचे प्रवक्ते राकेश टिकैत यांनी सांगितलं. 
मारिया तू बरोबर होतीस, आम्ही सचिनला ओळखत नाही; माफ कर...|Jaykrishna Nair|Updated: 05 Feb 2021, 11:35:00 AM|हायलाइट्स: शेतकरी आंदोलनावर परदेशातील व्यक्तींना उत्तर देणाऱ्या सचिन तेंडुलकरवर टीका भारतीय युझर्स मारिया शारापोव्हाची माफी मागितली होती भारतीयांनी मारियाला २०१५ साली ट्रोल केले होते.|नवी दिल्ली: देशातील शेतकरी आंदोलनाला ( farmer protest ) परदेशातील अनेकांनी पाठिंबा दिल्यानंतर भारतातील सिनेस्टार, खेळाडू आणि अन्य प्रसिद्ध व्यक्तींनी यासंदर्भात जाहीरपणे मते मांडली होती. यामध्ये मास्टर ब्लास्टर सचिन तेंडुलकर ( sachin tendulkar )चा देखील समावेश होता. पण सचिनने देशाच्या सार्वभौमत्वबद्दल मत व्यक्त केल्यानंतर अनेकांनी त्याच्यावर टीका करण्यास सुरुवात केली. राजधानी दिल्लीत आणि परिसरात गेल्या दोन महिन्यांपासून शेतकरी आंदोलन करत आहेत. केंद्र सरकारने आणलेल्या नव्या कृषी कायद्याला शेतकरी विरोध करत आहेत. या आंदोलनाला पॉप स्टार रिहानासह जगभरातील अन्य काही लोकांनी पाठिंबा दिला होता. भारताच्या अंर्गतग गोष्टीत लक्ष घालण्याची गरज नाही, असे उत्तर अनेकांनी सोशल मीडियावरुन दिले. वाचा- AUS vs IND : भारत विरुद्ध इंग्लंड पहिली कसोटी Live स्कोअर कार्ड सचिन तेंडुलकरने देशाच्या सार्वभौमत्वाशी कधीच तडजोड मान्य केली जाणार नाही. परदेशातील लोक बघ्याची भूमिका घेऊ शकतात. पण ते हस्तक्षेप करू शकत नाही. भारतीय लोकांना या देशाबद्दल अधिक माहिती आहे आणि त्यांनीच निर्णय घ्यायला हवा. देश म्हणून आपण सर्वांनी एकत्र राहिले पाहिजे. सचिनच्या या ट्विटवरून अनेकांनी त्याच्यावर टीका केली. सचिनवर टीका करणाऱ्यांना उत्तर देताना एका भारतीय युझरने रशियाची टेनिसपटू मारिया शारापोव्हा ( maria sharapova )ची माफी मागितली आहे. आता सचिनच्या ट्वीटचा आणि मारियाचा काय संबंध असा तुम्हाला प्रश्न पडले. मारियाने २०१५ साली एका मुलाखतीत सचिन तेंडुलकरला ओळखत नसल्याचे म्हटले होते. तेव्हा भारतीय लोकांनी तिच्यावर बरीच टीका केली होती. वाचा- पहिल्या कसोटी आधी भारतीय संघाला मोठा झटका; हा खेळाडू झाला संघाबाहेर आता एका भारतीय युझरने तिची त्या घटनेबद्दल माफी मागितली आहे. या युझरच्या मते, तू जेव्हा सचिनला ओळखत नाही असे म्हणाली होतीस तेव्हा आम्ही तुझ्यावर टीका केली होती. पण आता हे सिद्ध झाले आहे की सचिन विषयी एखाद्याला माहिती नसावी. तू बरोबर होतीस, आम्ही तुझी माफी मागतो. आम्ही ज्या पद्धतीने तुझ्याशी वागलो यासाठी... तू बरोबर होती, आम्हाला माहिती नाही की सचिन कोण आहे. 
... तर आंदोलन अधिक तीव्र करणार; शेतकरी नेत्यांचा निर्धार|Sunil Tambe|Updated: 01 Jan 2021, 08:44:00 PM||नवी दिल्ली: शेतकऱ्यांच्या आंदोलनासंदर्भात ( Farmers protest ) ४ जानेवारीला केंद्र सरकारची महत्वाची बैठक होत असून या बैठकीत काहीच निघू शकले नाही, तर आम्ही आमचे आंदोलन अधिक तीव्र करून असे स्वराज इंडियाचे नेते योगेंद्र यादव ( Yogendra Yadav ) यांनी म्हटले आहे. केंद्र सरकारच्या कृषी कायद्यांविरोधात गेल्या ३७ दिवसांपासून शेतकरी दिल्लीच्या सीमांवर आंदोलन करत आहेत. या दरम्यान आज शुक्रवारी शेतकरी संघटनांची महत्वाची बैठक पार पडली. या बैठकीनंतर यादव बोलत होते. ३० तारखेला झालेल्या चर्चेतून केवळ शेपूट निघाले आहे, हत्ती निघणे अजूनही शिल्लक आहे. यात दोन मोठ्या मुद्द्यांवर केंद्र सरकारचे तिन्ही कृषी कायदे रद्द करणे आणि एमएसपीसंदर्भात सरकार कोणतेही पाऊल उचलताना दिसत नाही. यामुळे आता आम्ही आंदोलन अधिक तीव्र करणार आहोत, असे योगेंद्र यादव यांनी सांगितले. ४ तारखेच्या चर्चेतून जर काहीच निघू शकले नाही, तर मग ६ तारखेला जीटी करनाल रोडवर ट्रॉली यात्रा काढणार, असे ते पुढे म्हणाले. सरकार मानलेच नाही तर मग पुढील आठवड्यात एखादी तारीख निश्चित करून शाहजहानपूर सीमेवर दिल्लीच्या दिशेने आम्ही कूच करू. आम्ही देशभरात कृषी कायद्यांसंदर्भात जनजागृती अभियान देखील चालवणार आहोत, असे यादव यांनी स्पष्ट केले आहे. क्लिक करा आणि वाचा बातमी- आजची सर्वात मोठी बातमी; करोनावरील कोविशिल्ड लशीला आपत्कालीन मंजुरी किमान समर्थन मूल्यासाठी (एमएसपी) कायद्याची हमी आणि कृषी कायदे रद्द करण्याला कोणताही पर्याय नाही, असे शेतकरी नेत्यांनी स्पष्ट केले आहे. तत्पूर्वी केंद्र सरकार आणि शेतकरी संघटनांच्या प्रतिनिधीची बैठकही पार पडली. मात्र या बैठकीतही दोन वादग्रस्त मुद्द्यांवर सहमती होऊ शकली नाही. बुधवारी सरकार आणि शेतकरी संघटनांमध्ये सहाव्या फेरीची चर्चा झाली. ही चर्चा सुमारे ५ तास चालली. यात वीज दरांमध्ये वृद्धी आणि पेंढा जाळण्यावर दंड आकारण्याबाबतच्या मुद्द्यांवर सहमती झाल्याचे समजते. क्लिक करा आणि वाचा बातमी- करोनावरील उपचारात लाल मुंग्यांची चटणी किती प्रभावी?, आयुष मंत्रालय घेणार निर्णय क्लिक करा आणि वाचा बातमी- नव्या वर्षाला मोदींची ६ राज्यांना स्वस्त घरांची भेट, म्हणाले... 
पाऊले चालती विदर्भाची वाट...|महाराष्ट्र टाइम्स|Updated: 07 Feb 2021, 12:22:00 PM||नितीन तोटेवार शेतकरी आत्महत्या, कुपोषणाने होणारे बालमृत्यू हे विदर्भाच्या पाचवीला पुजले आहेत. गोवारी चेंगराचेंगरी ते भंडारा रुग्णालयातील नवजात बालकांच्या मृत्यूसारख्या घटनांनी हा प्रांत नेहमीच ढवळून निघत आला आहे. अशा कठीणप्रसंगी राज्यकर्ते व अन्य पुढारी तातडीने धावून येतात, यात दुमत नाही. त्याचवेळी घोषणा व आश्वासनांची खैरात होते. निवडणुकीच्या वर्षातही असेच चित्र असते पण, आपण दिलेल्या शब्दाचे पुढे काय झाले, किती मागण्या पूर्ण झाल्या, स्थितीत सुधारणा झाली का, हे जाणून घेण्याच्या नैतिकतेपासून नेतेमंडळी कोसोदूर असतात. ना जबाबदारीची जाण. ना कुणाला पाठपुराव्याविषयी सोयरसुतक. करोना काळात विधानसभेतील विरोधी पक्ष नेते देवेंद्र फडणवीस यांनी राज्याचा दौरा सुरू करताच, महसूल मंत्री बाळासाहेब थोरात, नगरविकास मंत्री एकनाथ शिंदे यांनीही विदर्भ जवळ केला. नितीन राऊत, अनिल देशमुख, सुनील केदार, विजय वडेट्टीवार, यशोमती ठाकूर हे वैदर्भीय मंत्री या काळात सक्रिय होते. त्यांनी आपले जिल्हे व शेजारचा परिसर सांभाळला. राज्याच्या अन्य भागात आलेल्या आपत्तीच्यावेळीही धाव घेतली. परिस्थिती थोडी सामान्य होताच हिवाळी अधिवेशनाऐवजी निधी द्यावा, अशी चर्चा सुरू झाली. उपराजधानीत यंदा हिवाळी अधिवेशन झाले नाही. त्याची चर्चा आठवडाभर चालली. नंतर निधी व इतर प्रश्न पुढच्याच वर्षी चर्चेला येतील हे नक्की झाले. नव्याने विदर्भाची चर्चा होऊ लागलीय ती नेत्यांच्या दौऱ्यांमुळे. राज्यातील ज्येष्ठ नेते व राष्ट्रवादी काँग्रेसचे सर्वेसर्वा शरद पवार यांनी फक्त विदर्भ नव्हे तर राज्याचा अन्य भागातीलही दौऱ्यांचे सातत्य कायम ठेवले. ठरलेले कार्यक्रम वा राजकीय भेटीगाठींखेरीज दर दीड दोन वर्षांत त्यांचा ३-४ दिवसांचा विदर्भ दौरा ठरलेला असतो. देवेंद्र फडणवीसांनी नियमित दौऱ्याचा कार्यक्रम पुढे रेटला. केंद्रीय मंत्री नितीन गडकरींनीही ऑनलाइनखेरीज ऑफलाइन कार्यक्रमांवर भर वाढविला. किंबहुना रस्ते, पुलांचे लोकार्पण, भूमिपूजन या माध्यमातून त्यांनी जनतेचे आशीर्वाद मागितले. स्थानिक स्वराज्य संस्थांच्या निवडणुकीच्या तयारीचा तो अधिकृत श्रीगणेशा होता असेही म्हणता येईल. मुख्यमंत्री उद्धव ठाकरे यांनी सलग पाच दौरे केले. करोनाच्या संकटात ते बाहेर निघाले नव्हते. विदर्भाकडे त्यांचे लक्ष नाही, यावरून त्यांनी बरीच टीकाही झेलली. विदर्भाचा बॅकलॉग केव्हा दूर होईल, हे सांगणे कुणालाही शक्य नसले तरी, तेरा महिन्याच्या ब्रेकनंतर मुख्यमंत्र्यांनी अवघ्या महिनाभरात पाच दौरे करून निदान स्वत:चा तरी बॅकलॉग नक्कीच दूर केला. आता विरोधकांना बोलायला जागा राहणार नाही. समृद्धी महामार्ग आणि गोसेखुर्द या प्रकल्पांची त्यांनी पाहणी केली. गोसेचा दौरा आटोपून ते मुंबईला पोहोचत नाही तोच भंडाऱ्यात बालमृत्यूची हृदयद्रावक घटना घडली. अश्रू पुसण्यासाठी ते लगेच आले. पंधरवड्यात गोरेवाडा प्राणिसंग्रहालयाला बाळासाहेब ठाकरे यांचे नाव देण्याचा आदेश सरकारने जारी केला आणि मुख्यमंत्री प्रजासत्ताक दिनी लोकार्पणासाठी आले. दिल्लीत शेतकरी आंदोलन तर उपराजधानीत आदिवासींसह विविध संघटनांचे नामकरण विरोधात निदर्शने चालली. अभूतपूर्व बंदोबस्तामुळे वैदर्भीयांच्या भावना मनातच बंदिस्त झाल्या. मुख्यमंत्र्यांनी लगेच लोणार सरोवराला आवर्जून भेट दिली. वन्यप्राण्यांप्रमाणेच लोणार हा त्यांचा आवडता विषय. कॅमेरासाठी हात शिवशिवत असताना मोबाइलने जागतिक वारसा टिपून त्यांनी आंतरिक हौस भागवून घेतली. कॉफी टेबल बुकसाठी त्यांनी टिपलेल्या छायाचित्राची बरीच चर्चा झाली होती हे अनेकांना ठाऊक आहे. लोणारला जागतिक वारसा यादीत स्थान मिळवायचे असल्यास ती छबी ह्रदयात ठेवून काम करावे लागेल. फोटो काढून काम भागणार नाही. फोटोसोबत इच्छाशक्तीचा अँगल दिसला तर वैदर्भीय खूश होतील. राष्ट्रवादी काँग्रेसचे प्रदेशाध्यक्ष व जलसंपदामंत्री जयंत पाटील यांचा संघटन व सिंचन प्रकल्प असा 'एक तीर दोन निशाने' दौराही सुरू आहे. गोसेखुर्दला राष्ट्रीय प्रकल्पाचा दर्जा मिळून एक तप झाले, पण शेतकऱ्यांना सिंचनाचा लाभ झाला नाही. भ्रष्टाचाराचे आरोप, चौकशांचा ससेमिरा लागला. निधीही आटला. गोसेखुर्दमधून शेतकऱ्यांच्या आकांक्षा तुडूंब झाल्या असत्या तर फार बर झाले असते. अश्रू आटले पण, लोकांना धरणाचा वा राज्यकर्त्यांचा पाझर दिसला नाही. उद्धव ठाकरे, नितीन गडकरी आणि जयंत पाटील यांनी नव्याने दखल घेतल्याने साडेतीन दशकांचे आवंढे गिळल्यावरही तीन वर्षांची प्रतीक्षा वाट्याला येणारच आहे. 'दूरदृष्टी'च्या नेत्यांच्या पोकळ दाव्यांची कल्पना विदर्भातील अन्य सिंचन प्रकल्पांकडे बघितल्यावरही येते. उपमुख्यमंत्री व अर्थमंत्री अजित पवार येत आहेत. अर्थसंकल्पपूर्व बैठकीचा आढावा असला तरी, संघटनात्मक स्थितीकडे ते लक्ष देतील. फडणवीसांनी वाढविलेल्या वार्षिक योजनेला गेल्यावर्षी अर्थमंत्री दादांनी कात्री लावली होती. निम्म्याहून अधिक निधी कमी केला होता. यापूर्वी विदर्भाचे हजारो कोटी रुपये अन्य भागात वळते केल्याचा आरोप त्यांच्यावर असतानाही पुन्हा निधीकपातीची तत्परता त्यांनी वर्षभरापूर्वी दाखवली होतीच. समृद्धी महामार्ग वगळता विदर्भातील अन्य प्रकल्प ऐतिहासिक झाले आहेत. अर्थमंत्री, जलसंपदामंत्री म्हणून जयंत पाटील यांचा विदर्भातील प्रकल्पांचा दांडगा अभ्यास आहे. तब्बल १६ वर्षांपासून अजित पवार, सुनील तटकरे, पाटील यांच्याकडे जलसंपदा व अर्थ खाते होते व आताही आहे. या काळात विदर्भातील सिंचनाची किती सुधारली हे अनुत्तरित आहे. हा संशोधनाचा विषय होऊ शकतो तसे संशोधन अनेक नेत्यांनी यापूर्वी केले पण, त्याचा शेतकऱ्यांऐवजी राजकीय लाभ झाला. उद्धव ठाकरे यांनाही विदर्भ नवीन नाही. भगव्या पत्रिकेच्यावेळी ते नव्हते पण, २००९ सालापासून ते विदर्भात सक्रिय झाले. शेतकऱ्यांसह अन्य प्रश्न त्यांनी दिंडी असो वा इतर माध्यमातून उपस्थित केले. विदर्भाच्या विकासाचे वचन त्यांच्या आठवणीत आहे. सद्यस्थितीत बडे नेते या भागात सक्रिय झाल्याने संघटन विस्तार व निवडणुकांचे वेध अधोरेखित होतात. एखाद्या घटनेनंतर संवेदनशीलता व्यक्त करण्याऐवजी वेळेत प्रकल्प करण्यास प्राधान्य द्यायला हवे. पावलांचे सातत्य कायम राखले तर 'अश्रू' ढाळण्याची वेळ टाळता येईल. 
tractor rally : दिल्लीतील हिंसाचारामागे षडयंत्र! शेतकरी नेते राकेश टिकैत म्हणाले...|Sachin Fulpagare|Updated: 27 Jan 2021, 07:17:00 PM||नवी दिल्लीः प्रजासत्ताक दिनी शेतकऱ्यांच्या ( farmers protest ) ट्रॅक्टर परेड नियंत्रणाबाहेर गेली आणि आयटीओ, लाल किला आणि नांगलोई यासह दिल्लीत अनेक ठिकाणी झालेल्या हिंसाचाराबाबत ( tractor rally violence ) शेतकरी नेते राकेश टिकैत ( rakesh tikait ) यांनी स्पष्टीकरण दिलं आहे. लाल किल्ल्यावर जाण्याची आमची कोणतीही योजना नव्हती आणि ध्वज फडकावण्याचा कुठलाही इरादा नव्हता. राष्ट्रध्वजाचा अपमान कोणीही करू शकत नाही. धार्मिक झेंडा फडकवण्याचा प्रयत्न केला. शीख धर्म भारतापासून वेगळा करण्याचा प्रयत्न करणाऱ्यांविरोधात कारवाई करा, हे एक मोठे षडयंत्र होते. शेतकरी आणि पोलिसांच्या प्रसंगावधानामुळे ते यशस्वी झाले नाही. संध्याकाळी पाच वाजेपर्यंत दिल्ली रिकामी होती. रात्रीदेखील आम्ही काही जणांना पोलिसांच्या ताब्यात दिलं. ज्यांनी पोलिसांवर ट्रॅक्टर चढवण्याचा प्रयत्न केला, त्यांना आम्ही पोलिसांच्या हवाली केलं. त्यांना आंदोलन आणि ठिकाण सोडावं लागेल. आम्ही त्यांच्यावर कारवाई करू, असं टिकैत म्हणाले. 'षड्यंत्र उघड करावं' पोलिसांनी दिलेल्या मार्गावर बॅरिकेड्स असणार आणि दिल्लीकडे जाणारा रस्ता खुला ठेवला गेला, याची चौकशीही झाली पाहिजे. हा कट कोणी रचला होता. दिल्लीत शेतकऱ्यांना कोणी जाऊ दिलं. याची सखोल चौकशी झाली पाहिजे. ज्या मार्गाने शेतकरी जात होता, त्या मार्गावर मोठा फौजपाटा आणि आणि पाण्याच्या तोफ तैनात होत्या. दिल्लीचा रस्ता खुला ठेवणार का, यामागे कोण चलाख आहेत, त्यांना भेटावे लागेल. किती शेतकर्‍यांचे ट्रॅक्टर फोडले गेले हे देखील बघितलं नाही. सुमारे ४०० ट्रॅक्टर आणि गाड्यांची तोडफोड करण्यात आली, असं टिकैत यांनी सांगितलं. लाल किल्ल्यावरील ट्रॅक्टर परेडच्या व्हायरल व्हिडिओवरही टिकैत यांनी स्पष्टीकरण दिलं. लाल किल्ल्यापर्यंत ट्रॅक्टर परेड जाऊ द्यावी, अशी मागणी आपण केली होती. पण लाल किल्ल्यापर्यंत ट्रॅक्टर परेडला परवानगी देऊ शकत नाही, असं पोलिसांनी चर्चेत सांगतिलं होतं. यामुळे आपण रिंग रोडवरून परेड नेऊ असं पोलिसांना म्हटलं होतं. त्यांनी तयारी दर्शवली होती. त्यानंतर हा मार्ग निश्चित झाला, असं त्यांनी सांगितलं. गाझीपूर सीमेवरील शेतकरी नेत्याची कबुली ट्रॅक्टर परेडमध्ये काही समाजकंटक सामील होते. आता व्हिडिओ पाहून शेतकरी त्यांची ओळख करत आहेत. आम्ही काही चुका केल्या आहेत. त्या पुढे होणार नाहीत याची काळजी घेऊ, असं सांगत गाझीपूर सीमेवरील शेतकरी नेत्याने हिंसाचार झाल्याची कबुली दिली. ट्रॅक्टर परेडसाठी जो मार्ग दिला गेला होता त्या ठिकाणी बॅरिकेड्स लावण्यात आली होती. या मार्गाने जाण्याची परवानगी नाही म्हणून अनेकांनी दुसरा मार्ग उघडण्याचा प्रयत्न केला गेला. पण काल आम्हाला अनेक नवीन चेहरे दिसले. काही समाजकंटक या परेडमध्ये घुसले किंवा घुसवण्यात आले होते. पण लाल किल्ल्यात मंगळवारी झेंडा फडकावण्याचा आमचा कुठलाही उद्देश नव्हता. आमची अशी कुठलीही योजना नव्हती, असं भारतीय शीख संघटनेचे राष्ट्रीय अध्यक्ष जसबीरसिंग विर्क म्हणाले. शेतकरी आंदोलनात फूट; दोन शेतकरी संघटनांनी आंदोलनातून घेतली माघार Tractor Rally : ट्रॅक्टर रॅलीत नवरीत सिंहचा मृत्यू, पोस्टमॉर्टेम अहवालात मृत्यूचं कारण उघड काही वाईट घटक पुढे गेले. यामुळे परिस्थिती नियंत्रणाबाहेर गेली. कोणीही ऐकले नाही. आम्ही त्यांचा निषेध करतो. आम्ही स्वतः हा व्हिडिओ पाहात आहोत. जिथून हा हिंसाचार सुरू झाला आणि त्यात कोण गुंतले होते, अशांचा शोध घेऊन आम्ही त्यांना पोलिसांच्या हवाली करू, असं वर्क यांनी सांगितलं. 
Chakka Jam: काँग्रेससोबत जाऊन शिवसेनेच्या बुद्धीचा 'चक्काजाम' झालाय!|Ganesh Pandurang Kadam|Updated: 06 Feb 2021, 05:15:00 PM|हायलाइट्स: शेतकरी आंदोलनावरून शिवसेना-भाजपमध्ये कलगीतुरा सुरूच भाजप नेते आशिष शेलार यांचं नवं ट्वीट शिवसेनेच्या बुद्धीचा चक्काजाम झाल्याचा केला आरोप|"मुंबई: केंद्र सरकारच्या नव्या कृषी कायद्यांविरोधात सुरू असलेल्या आंदोलनाची धग दिवसेंदिवस वाढत आहे. प्रजासत्ताक दिनाच्या ट्रॅक्टर मोर्चानंतर देशभरातील शेतकरी संघटनांनी आज 'चक्का जाम' आंदोलन पुकारलं आहे. महाराष्ट्रातील सत्ताधारी महाविकास आघाडीतील तिन्ही पक्षांनी या 'चक्काजाम'ला पाठिंबा दिला आहे. त्यावरून भाजपनं शिवसेनेवर टीकेची तोफ डागलीय. (BJP Leader Ashish Shelar Slams Shiv Sena For Supporting Farmers Protest ) भाजपचे नेते व माजी मंत्री आशिष शेलार यांनी शिवसेनेवर बोचऱ्या शब्दांत टीका केलीय. 'काँग्रेस सोबत जाऊन शिवसेनेच्या बुद्धीचा ""चक्काजाम"" झालाय का? सत्तेसाठी महाराष्ट्र धर्मावर ""ट्रॅक्टर"" फिरवणार का?,' असा सवाल शेलार यांनी केला आहे. वाचा: फडणवीसांची फासे पलटवण्याची भाषा, संजय राऊत म्हणाले... शेतकरी आंदोलनावरून सध्या सेलिब्रिटीही व्यक्त होऊ लागले आहेत. अमेरिकी पॉपस्टार रिहाना व पर्यावरणवादी कार्यकर्ती ग्रेटा थनबर्ग यांनी ट्वीटच्या माध्यमातून भारतातील शेतकरी आंदोलनाबद्दल चिंता व्यक्त केली होती. त्यानंतर माजी क्रिकेटपटू सचिन तेंडुलकर याच्यासह भारतीय सेलिब्रिटींनी त्यांना उत्तर दिलं. त्यावरून शिवसेनेनं भारतातील सेलिब्रिटींच्या सोयीस्कर भूमिकेवर प्रश्नचिन्ह उपस्थित केलं. रिहाना, थनबर्गच्या ट्वीटला उत्तर देणाऱ्या सेलिब्रिटींना भाजपनं लक्झरी गाडीत बसवून गाझीपूर, सिंघू बॉर्डरला नेलं पाहिजे, असं खासदार संजय राऊत यांनी सुनावलं होतं. शेलार यांनी याच मुद्द्यावरून शिवसेनेला लक्ष्य केलं आहे. वाचा: सचिनच्या पोस्टरला काळे फासले; फडणवीस संतापले 'देशांतर्गत विषयात उगाच ढवळाढवळ करणाऱ्या रिहाना, ग्रेटा थॅनबर्ग, मिया खलिफा या परदेशींच्या तालावर काँग्रेस-शिवसेना 'पॉप डान्स' करतेय. या परदेशींना सचिन तेंडुलकर, लतादीदींनी खडसावले, अण्णा हजारेंनी लोकशाहीचा सन्मान केला तर त्यांच्या विरोधात हेच धिंगाणा घालतात, असं सांगतानाच, 'वंदनीय शिवसेनाप्रमुख बाळासाहेब ठाकरे यांनी ज्यांचा सन्मान केला त्या भारतरत्न, महाराष्ट्र भूषण व्यक्तींवर शिवसेना शिंतोडे उडवून महाराष्ट्र द्रोह का करतेय?,' असा सवालही शेलार यांनी केला आहे. "
निलेश राणेंच्या टीकेला रोहित पवारांचं प्रत्युत्तर; म्हणाले...|महाराष्ट्र टाइम्स.कॉम|Updated: 27 Jan 2021, 09:16:00 AM||म.टा. प्रतिनिधी, नगर: 'निलेश राणे यांनी माझ्या बाबतीत ट्विट केले आहे, मात्र मी त्यांना रिप्लाय दिला नाही. पण एवढेच सांगतो की आपण लिहीत असताना योग्य अभ्यास करणे गरजेचे आहे,' असा पलटवार राष्ट्रवादीचे आमदार रोहित पवार यांनी भाजप नेते निलेश राणे यांच्यावर केला आहे. ते नगरमध्ये बोलत होते. केंद्राच्या कृषी कायद्यावरून भाजप नेते निलेश राणे आणि राष्ट्रवादीचे आमदार रोहित पवार पुन्हा एकदा आमनेसामने आले आहेत. निलेश राणे यांनी रोहित पवार यांच्या कंपनीच्या पोस्टरचा एक फोटो शेअर करत रोहित पवार यांना नकली म्हटले होते. मात्र या टट्विटरचा समाचार घेताना रोहित पवार यांनी राणे यांच्यावर तोफ डागली आहे. पवार म्हणाले की, 'राणे यांनी घाईघाईने ट्विट केले असे मला वाटते. कारण मी चार डिसेंबरला या कृषी कायद्याच्या बाबतीत काही गोष्टी लिहिल्या होत्या. या गोष्टी आपण वाचल्या तर त्यामध्ये हे लिहिले होते की करार शेती हा विषय योग्य पद्धतीने केला तर ती चांगली गोष्ट आहे. त्याला आपण विरोध करू शकत नाही. पण आता जे कायदे आले आहेत, त्या कायद्यामध्ये एक नियम असा आहे की समजा शेतकरी व एखाद्या कंपनीत करार झाला व त्या करारातून शेतकऱ्याला बाहेर पडायचे असेल तर त्यासाठी दोन्ही पार्टीची मान्यता असणे गरजेचे आहे, असं स्पष्टीकरण रोहित पवारांनी दिलं आहे. वाचाः रोहित पवारांना 'नकली' म्हणत निलेश राणेंची टीका; दिला 'हा' पुरावा 'मुळात एखादी गोष्ट जर कोणी बोलत असेल, बातमी येत असेल, तर त्याचा अभ्यास करून ती समजून घेण्याची गरज असते. माझ्या लिखाणात सर्व गोष्टी मी लिहिल्या आहेत. मी करार शेती असेल किंवा शेती विषयात काम करतो. माझा तो अनेक वर्षापासून व्यवसाय आहे. शेतकऱ्यांना काय अडचणी येतात, शेतकरी हित कशात आहे, हे आम्ही सांगत असतो. माझ्याकडे अजिबात लपवाछपवी नसते,' असा टोलाही त्यांनी राणे यांना लगावला आहे. वाचाः हा ढोंगीपणा का?; फडणवीसांचा काँग्रेस- राष्ट्रवादीवर निशाणा 'माझी एक पद्धत आहे. मी एखादा विषय हा अभ्यास करून मांडतो. माझी जशी पद्धत आहे, तशी त्यांची एखादी पद्धत असेल. त्यावर मी काही बोलू शकत नाही. पण आपण लिहित असताना त्याचा अभ्यास करावा, असा टोलाही रोहित पवार यांनी राणेंना लगावला आहे. वाचाः शरीरसंबंध आला नसेल तर त्यास लैंगिक अत्याचार म्हणता येत नाही: हायकोर्ट 
गप्प राहणं म्हणजे अन्याय करणाऱ्याला साथ देणं, नसीरुद्दीन शाह यांनी शेतकरी आंदोलनावर सोडलं मौन|Madhura Nerurkar|Updated: 06 Feb 2021, 01:27:00 PM|हायलाइट्स: आंदोलनाला दिला पाठिंबा आंदोलन अजून त्रीव्र होण्याची वर्तवली शक्यता मोठ्या कलाकारांनाही सुनावली खरीखोटी|मुंबई - मागील अनेक महिने शेतकरी दिल्लीच्या सीमेवर कृषी कायद्याविरोधात आंदोलन करत आहे. या आंदोलनाला परदेशातील कलाकारांचा पाठिंबा मिळत असल्याने बॉलिवूड कलाकारांनीही त्यावर आपले विचार मांडायला सुरुवात केली. काही जणांनी आंदोलनाला पाठिंबा दिला तर काहींनी विरोध दर्शवला. आता, आपल्या तडकाफडकी बोलण्यामुळे प्रसिद्ध असलेले बॉलिवूडचे लोकप्रिय अभिनेते नसीरुद्दीन शाह यांनीही शेतकरी आंदोलनावर आपलं मत व्यक्त केलं असून त्यांनी या आंदोलनाला पाठिंबा दिला आहे. हे आंदोलन अजून वाढण्याची शक्यता नसीरुद्दीन यांनी अलीकडेच दिलेल्या मुलाखतीत आपले विचार मांडले. ज्यात ते आंदोलनाबद्दल बोलत होते. त्यांनी म्हटलं, 'जेव्हा सगळं काही उध्वस्त झालेलं असेल तेव्हा तुम्हाला तुमच्या शत्रूचा आवाज ऐकू येणार नाही तर तुमच्या साथीदारांच्या गप्प राहण्याचा जास्त त्रास होईल. माझ्यावर काहीच परिणाम होत नाही असं म्हणून चालणार नाहीये. जर शेतकरी कडाक्याच्या थंडीत बसलाय तर मला काही फरक पडत नाही, असं नाही म्हणू शकत आणि मला आशा आहे की , शेतकऱ्यांचं हे आंदोलन अजून मोठं होईल व सामान्य जनताही यात सहभाग घेईल. गप्प राहणं हे अन्याय करणाऱ्याला साथ देण्यासारखं आहे.' आंदोलनाला पाठिंबा देण्यासाठी रिहानाने घेतले १८ कोटी रुपये? मोठ्या कलाकारांनाही लावले बोल या मुलाखतीत नसीरुद्दीन यांनी शेतकरी आंदोलनावर बॉलिवूडमधील मोठ्या कलाकारांनी घेतलेल्या भूमिकेवर देखील निशाणा साधला. ते म्हणाले, 'आपल्या इण्डस्ट्रीमधले मोठमोठे धुरंदर कलाकार आता गप्प बसले आहेत कारण त्यांना वाटतं की, ते आता खूप काही गमावून बसतील. जेव्हा तुम्ही एवढा पैसा कमावलाय की तुमच्या सात पिढ्या बसून खाऊ शकतील, मग अजून किती पैसे कमवाल?' यासोबतच नसीरुद्दीन यांनी लॉकडाउनमध्ये मजुरांच्या झालेल्या परिस्थितीवर देखील भाष्य केलं. 
‘गलत को सही कहोगे तो...’ सोनू सूदचं ट्विट पाहून नेटकऱ्यांनाही पडला प्रश्न|Madhura Nerurkar|Updated: 05 Feb 2021, 02:52:00 PM|हायलाइट्स: भारतातील शेतकरी आंदोलनाबाबत सोनू सूदचं ट्विट सोशल मीडियावर सोनूच्या ट्विटची चर्चा शेतकरी आंदोलनाबाबत सोनूची भूमिका अस्पष्ट|मुंबई : भारतात सुरु असलेल्या शेतकरी आंदोलनाबाबत आंतरराष्ट्रीय पॉप गायिका रिहानाने ट्विट केलं आणि या आंदोलनाला एक वेगळीच दिशा मिळाली. तिच्या या ट्विटनंतर बऱ्याच दिग्गज कलाकारांनी शेतकरी आंदोलनाबाबत ट्विट करण्यास सुरुवात केली. रिहानाच्या ट्विटला बऱ्याच बॉलिवूड कलाकारांनी विरोधही दर्शवला. सध्या हा विषय सोशल मीडियावर ट्रेडिंग आहे. अशातच आता अभिनेता सोनू सूदने एक ट्विट केलं आहे. त्याचं हे ट्विट पाहून नेटकरी बुचकळ्यात पडले आहेत. राकेश टिकैत म्हणाले, रिहानाला ओळखत नाही पण ती तुमचं काही नेणार आहे का? लॉकडाऊनमध्ये सोनू सूदने हजारो लोकांना मदत केली. बॉलिवूडचा हा हिरो सर्वसामान्यांना आपल्यातला वाटू लागला. आपल्या चांगल्या कामामुळे चर्चेत राहणारा सोनू आता त्याच्या एका ट्विटमुळे सोशल मीडियावर चर्चेचा विषय ठरत आहे. सोनूनेही शेतकरी आंदोलनाबाबत एक ट्विट केलं आहे. पण त्याचं हे ट्विट काहीसं वेगळं आहे. ‘गलत को सही कहोगे तो नींद कैसे आएगी?’ असं एका वाक्यात त्याने ट्विट केलं आहे. जर चुकीच्या गोष्टीला तुम्ही बरोबर बोलत असाल तर झोप कशी येणार? असे सोनूने ट्विटद्वारे म्हटल्यावर नेटकऱ्यांनी त्याचं कौतुक केलं पण अनेकजणांना त्याला नेमकं काय बोलायचं आहे? असा प्रश्न पडला. राग येतोय, वाईट वाटतंय..मराठी दिग्दर्शकाचा सचिन तेंडुलकरवर थेट निशाणा सोनूने ट्विट करताच त्याचं हे ट्विट हजारो जणांनी रिट्विट केलंय. तर काहींनी त्याला अनेक प्रश्न विचारले आहेत. ‘सोनू तुला काही बोलायचे आहे ते खुलेपणाने बोल’ अशा प्रकारच्या कमेंट्स अनेक जणांनी त्याच्या या ट्विटला केल्या आहेत. खरंतर शेतकरी आंदोलनाबाबत सोनूची भूमिका नेमकी काय आहे हे अजूनही स्पष्ट झालेलं नाही. हिंदी चित्रपटसृष्टीमधील बऱ्याच अभिनेत्यांनी शेतकरी आंदोलनाबाबत बोलायला सुरुवात केली आहे. तसेच भारताबाहेरील कलाकारांनी शेतकरी आंदोलनाबाबत बोलू नये असंही काही कलाकारांनी त्यांच्या ट्विटमधून म्हटलं आहे. यामुळे बऱ्याच कलाकारांना ट्रोलिंगचाही सामना करावा लागत आहे. हायलाईट्स 
शेतकरी आक्रमक; दिल्ली सीमेसह अनेक ठिकाणी कृषी कायद्यांच्या प्रति जाळल्या|Sachin Fulpagare|Updated: 14 Jan 2021, 01:21:00 AM||नवी दिल्लीः दिल्लीच्या सीमेवर शेतकरी संघटनांचं आंदोलन सुरू आहे. शेतकऱ्यांनी लोहरी निमित्त बुधवारी संध्याकाळी सिंघू सीमेवर कृषी कायद्यांच्या ( farmers burn copies of the farm laws ) प्रती जाळल्या. नवे तीन कृषी कायदे आणि वीज बिल २०२० रद्द करण्याच्या शेतकऱ्यांच्या मागणीवर सरकारची भूमिका कठोर आहे. यामुळे सरकारविरोधातील आंदोलनाला वेग देत देशभरात २० हजाराहून अधिक ठिकाणी कृषी कायद्याच्या प्रती जाळल्या. सर्व ठिकाणी शेतकऱ्यांनी एकत्र येत कृषी कायद्याच्या प्रती जाळल्या आणि ते रद्द करण्यासाठी घोषणा दिल्या, असं किसान समितीने म्हटले आहे. प्रजासत्ताक दिनाला ट्रॅक्टर परेडमध्ये सहभागी होण्यासाठी सीमेवर एकत्र येण्याचं आवाहन किसान समितीने दिल्लीच्या सभोवतालच्या ३०० किलोमीटरच्या परिघात असलेल्या सर्व जिल्ह्यातील शेतकऱ्यांना केलं आहे. १८ जानेवारीला सर्व जिल्ह्यांत महिला शेतकरी दिन साजरा केला जाईल. बंगालमध्ये २० ते २२ जानेवारी, बंगालमध्ये २४ ते २६ जानेवारी, केरळ, तेलंगण, आंध्र प्रदेश २३ ते २५ जानेवारी आणि ओडिशामध्ये २३ जानेवारीला राज्यपाल भवनासमोर आंदोलन केले जाईल. कृषी कायदे: सुप्रीम कोर्टाच्या निकालावर सिद्धू म्हणाले, 'कोणतीही मध्यस्थी...' हवाई दलाला मिळणार ८३ तेजसचं बळ, ४८ हजार कोटींची डील हे कृषी कायदे शेतकऱ्यांसाठी कसे फायद्याचे आहेत हे सांगण्यात केंद्र सरकार अपयशी ठरले आहे, असं एआयकेएससीसी म्हटलं आहे. तर या आंदोलनाला ५० हून अधिक दिवस झाले आहेत. नवीन कृषी कायद्यांमुळे तंत्रज्ञान विकास, भांडवलाची गुंतवणूक, दरवाढ होईल, असा केंद्राचा युक्तिवाद आहे. पण जर या कायद्यांनी या कामांची जबाबदारी मोठ्या कॉर्पोरेट कंपन्यांना दिली तर हा कायदा निरर्थक ठरेल, असं एआयकेएससीसी सांगितलं. कॉर्पोरेटकडून गुंतवणूक होईल तेव्हा त्यांच लक्ष्य हे अधिक नफा मिळवणं, जमीन आणि जलस्रोतांवर संपादन करणं असेल, असं एआयकेएससीसीने दिलेल्या निवेदनात म्हटलं आहे. 
'बर्फ वितळल्यावर चीन पुन्हा भारताच्या सैन्यावर हल्ला करेल'|Sachin Fulpagare|Updated: 10 Feb 2021, 02:48:00 AM||नवी दिल्ली: एमआयएमचे खासदार असदुद्दीन ओवैसी यांनी मंगळवारी लोकसभेत चीनचा उल्लेख करत केंद्रातील मोदी सरकारवर निशाणा साधला. ज्या ठिकाणी भारताचे २० जवान शहीद झाले तिथे भारतीय सैनिक पीपी ४ आणि पीपी ८ यापुढे गस्त घालू शकत नाहीत, असा दावा ओवैसींनी केला. चीनने अरुणाचल प्रदेशात आज भारताच्या सीमेवर गाव वसवले आहे. हे सरकार चीनशी कठोर भाषेत बोलू शकत नाही. सिक्कीममध्येही चीन घुसखोरी करत आहे. असं काय आहे हे सरकार भितंय. पंतप्रधान चीनचं नाव घेण्यास का घाबरत आहेत. पंतप्रधान मोदी अभिभाषणावर उत्तर देतील त्यावेळी चीनचं नाव घेण्याचं धाडस करतील, असं ओवैसी म्हणाले. बर्फ वितळल्यावर चीन पुन्हा भारताच्या सैन्यावर हल्ला करेल, असा दावा ओवैसी यांनी केला. मग आपली तयारी काय आहे? असं सवाल त्यांनी केला. मी हे का बोलतोय. कारण मी आंदोलनजीवी आहे, असा टोला त्यांनी लगावला. देशात आंदोलनं होत राहणार आणि नागरिकत्व सुधारमा कायद्याचे (सीएए) नियम सरकार तयार करेल, त्यानंतर जनता पुन्हा रस्त्यावर उतरेल. पंतप्रधान नरेंद्र मोदी यांनी आंदोलनजीवी आणि परजीवी असे शब्द वापरले. पण यात वाईट काय आहे. आंदोलनं तर सुरूच राहतील, असं ते म्हणाले. 'चीनला संधी देताय, व्ही. के. सिंग यांची मंत्रिमंडळातून हकालपट्टी करा' ghulam nabi azad : गुलाम नबी आझाद भावुक, त्यांच्या अश्रूंनी राज्यसभाही गहिवरली 'मी एक आंदोलनजीवी आहे. मी उघडपणे बोलत आहे. सरकार सीएएचे नियम बनवेल. त्यानंतर आम्ही पुन्हा रस्त्यावर येऊ. नवीन कृषी कायद्यांमध्ये 'काळे' हे आहे की कृषी हा राज्यांचा विषय आहे आणि हे संघराज्य घटनेच्या विरोधात आहे. सरकारने आपला अहंकार मागे ठेवून हे तिन्ही नवीन कृषी कायदे मागे घेतले पाहिजे, असं असदुद्दीन ओवैसी म्हणाले. 
ट्रॅक्टर रॅली हिंसाचार : दिल्ली पोलिसांकडून २२ गुन्हे दाखल, २०० जण ताब्यात|Shubhangi Palve|Updated: 27 Jan 2021, 02:56:00 PM|हायलाइट्स: दिल्ली पोलीस आयुक्तांची गृहमंत्री अमित शहा यांच्यासोबत बैठक दिल्ली पोलिसांकडून वेगवेगळ्या पोलीस स्टेशनमध्ये २२ एफआयआर दाखल करण्यात आल्या आहेत २०० जण दिल्ली पोलिसांच्या ताब्यात|नवी दिल्ली : मंगळवारी प्रजासत्ताक दिनाला राजधानी दिल्लीत झालेल्या हिंसाचार प्रकरणी पोलिसांकडून २२ गुन्हे दाखल करण्यात आले आहे. पोलिसांकडून अनेक शेतकरी नेत्यांविरुद्धही हे गुन्हे दाखल करण्यात आले आहेत. दिल्ली पोलीस आयुक्त एस एन श्रीवास्तव यांनी राजधानीत झालेल्या हिंसाचार प्रकरणी चर्चा करण्यासाठी बुधवारी केंद्रीय गृहमंत्री अमित शहा यांची भेट घेतली. दिल्ली हिंसाचार प्रकरणी गुन्हे दाखल करण्यात आलेल्या नेत्यांमध्ये दीप सिद्धू याचंही नाव आहे. तसंच शेतकरी नेते योगेंद्र यादव यांच्यावरही गुन्हा दाखल करण्यात आलाय. दिल्ली पोलिसांनी जवळपास २०० जणांना ताब्यात घेतलंय. या आंदोलनकर्त्यांविरोधात दंगल घडवणं, पोलीस कर्मचाऱ्यांवर हल्ले करणं यांसारख्या गंभीर गुन्ह्यांची नोंद करण्यात आलीय. या लोकांना लवकरच अटक करण्यात येणार आहे. वाचा : असामाजिक घटकांकडून हिंसाचार, शेतकरी संघटनांचं संयुक्त निवेदन पाहा : दिल्ली सीमेवर घमासान, पोलिसांच्या लाठीचार्जनंतर आंदोलकर्त्यांनी उपसल्या तलवारी दिल्लीत प्रजासत्ताक दिनी झालेल्या हिंसाचारात जवळपास ३०० जण जखमी झाले आहेत. यामध्ये पोलिसांची संख्या मोठी असल्याचंही दिल्ली पोलिसांकडून सांगण्यात आलंय. ट्रॅक्टर रॅली दरम्यान अनेक ठिकाणी पोलिसांकडून अश्रुधुराचा आणि लाठीचार्जचा वापर करण्यात आला होता. त्यानंतर आंदोलनकर्त्यांनी बॅरिकेडस् तोडत राजधानी दिल्लीत प्रवेश केला होता. काही आंदोलकांनी दिल्लीच्या प्रसिद्ध लाल किल्ल्यावर धार्मिक ध्वज फडकावला होता. या दरम्यान अनेक पोलीस जखमी झाले होते. तसंच आयकर कार्यालय भागात काही सार्वजनिक आणि खासगी गाड्यांचीही तोडफोड करण्यात आली होती. सूत्रांनी दिलेल्या माहितीनुसार, सायबर सेलकडून तब्बल १००० हून अधिक ट्विटर हँडलची ओळख पटवण्यात आलीय. या लोकांनी सोशल मीडियावरून प्रत्यक्ष किंवा अप्रत्यक्षरित्या हिंसाचारात भूमिका निभावल्याचा पोलिसांना संशय आहे. 
बळीराजाला बळ|Vishal  Gangurde|Updated: 16 Jan 2021, 08:15:00 AM||म. टा. प्रतिनिधी, मुंबई मागील ५० दिवस दिल्लीत वादग्रस्त कृषी कायद्यांविरोधात संयुक्त किसान मोर्चाच्या नेतृत्वाखाली शेतकऱ्यांचे आंदोलन सुरू आहे. या आंदोलनास पाठिंबा देण्यासाठी संयुक्त शेतकरी कामगार मोर्चाच्या नेतृत्वाखाली राज्यात २३ जानेवारीपासून म्हणजेच आझाद हिंद सेनेचे प्रमुख नेताजी सुभाषचंद्र बोस यांच्या जयंतीपासून एल्गार सुरू करण्यात येत आहे. संपूर्ण महाराष्ट्रातून शेतकरी, कामगार २३पासून २६ जानेवारीपर्यंत मुंबईत चार दिवसांचे ठिय्या महामुक्काम आंदोलन करतील, असा इशारा किसान सभेचे राष्ट्रीय अध्यक्ष डॉ. अशोक ढवळे यांनी शुक्रवारी दिला. संयुक्त शेतकरी कामगार मोर्चाने (महाराष्ट्र) मुंबईत शुक्रवारी पत्रकार परिषद घेऊन राज्यातील आंदोलनाची रणनीती जाहीर केली. २३ ते २६ जानेवारीला होणाऱ्या आंदोलनाचे नेतृत्व अखिल भारतीय किसान संघर्ष समन्वय समिती, कामगार संघटना संयुक्त कृती समिती, जन आंदोलनांची समन्वय समिती, नेशन फॉर फार्मर्स, हम भारत के लोग यांच्यासह अनेक संघटना करीत आहेत. शेतकरी कामगार पक्षाच्या मुंबईतील कार्यालयात झालेल्या पत्रकार परिषदेस डॉ. अशोक ढवळे, प्रा. एस. व्ही. जाधव, राजू कोरडे, विद्या चव्हाण, तिस्ता सेटलवाड, प्रकाश रेड्डी, डॉ. विवेक मोण्टेरो, फिरोज मिठीबोरवाला, डॉ. एस. के. रेगे, किशोर ढमाले आणि प्रभाकर नारकर उपस्थित होते. दिल्लीतील शेतकरी आंदोलनाला आणखी निर्णायक टप्प्यावर घेऊन जाण्यासाठी संयुक्त किसान मोर्चाने देशभर २३ ते २६ जानेवारी या कालावधीत सर्व राज्यांच्या राजधानीत राजभवनांवर आंदोलन करण्याची हाक दिली आहे. तसेच १८ जानेवारीला किसान महिला दिवस देशभर साजरा होणार आहे. या हाकेला प्रतिसाद देत राज्यभरातील विविध समविचारी किसान, कामगार संघटना, सामाजिक व राजकीय संघटना एकत्र येऊन या आंदोलनात संपूर्ण ताकदीने उतरत आहेत, असे डॉ. ढवळे, राजू कोरडे, किशोर ढमाले यांनी सांगितले. संयुक्त शेतकरी कामगार मोर्चाचे शिष्टमंडळाने गुरुवारी राष्ट्रवादीचे नेते शरद पवार, मुख्यमंत्री उद्धव ठाकरे, महसूलमंत्री बाळासाहेब थोरात, पर्यावरणमंत्री आदित्य ठाकरे यांची भेट घेतली. या नेत्यांनी आंदोलनास पाठिंबा दिल्याचे सांगण्यात आले. असे असेल आंदोलन राज्याच्या विविध भागांतून २३ जानेवारीला ट्रॅक्टर्स व अन्य वाहनांमधून शेतकरी श्रमिकांसह मुंबईच्या दिशेने निघतील. २४ जानेवारीला मुंबईतील आझाद मैदानात सर्वजण एकत्र येतील. २५ जानेवारीला दुपारी २ वाजता राजभवनाच्या दिशेने कूच करतील, तर २६ जानेवारीला शेतकरी कामगारांतर्फे आझाद मैदानात राष्ट्रीय ध्वजवंदन केले जाईल. 
Farmers Protest : शेतकरी आंदोलनाच्या पार्श्वभूमीवर मोदी-शहांची बैठक, मंत्रीही सहभागी|Shubhangi Palve|Updated: 03 Feb 2021, 04:39:00 PM|हायलाइट्स: शेतकरी आंदोलनाला ७० दिवस पूर्ण शेतकरी आंदोलक कृषी कायदे मागे घेण्याच्या मागणीवर ठाम केंद्र सरकारही आपल्या निर्णयावर अडीग|नवी दिल्ली : कृषी कायद्यांविरोधात दिल्लीच्या सीमेवर सुरू असलेल्या शेतकरी आंदोलनाला ७० दिवस पूर्ण झाले आहेत. आज या आंदोलनाचा ७१ वा दिवस आहे. शेतकरी आपल्या मागण्यांवर ठाम आहेत तर दुसरीकडे सरकारही कृषी कायदे मागे घेतले जाणार नाहीत, या आपल्या निर्णयावर अडून आहे. (अपडेट बातमी मिळवण्यासाठी वेबपेज रिफ्रेश करा) दिवसभरातल्या ठळ्ळक घडामोडी : - कृषी कायद्यांविरोधातील शेतकरी आंदोलनावर चर्चा करण्यासाठी पंतप्रधान नरेंद्र मोदी यांनी गृहमंत्री अमित शहा यांच्यासहीत अनेक मंत्र्यांसोबत एक तातडीची बैठक घेतलीय. - शेतकरी आंदोलनाशी निगडीत 'मोदी प्लानिंग फार्मर जेनोसाईड' (Modi PlanningFarmer Genocide) या हॅशटॅगसहीत करण्यात आलेला सर्व मजकूर ट्विटरवरून लवकरात लवकर हटवण्यात यावा, असं केंद्राकडून 'ट्विटर'ला आदेश जारी करण्यात आले आहेत. याद्वारे सरकारची प्रतिमा मलिन करण्याचा प्रयत्न करण्यात आला तसंच द्वेष आणि खोटी माहिती पसरवण्यात आल्याचंही सरकारनं म्हटलंय. - गाझीपूर सीमेवर पुन्हा एकदा मोठ्या संख्येत शेतकरी एकवटलेले पाहून पोलिसांकडून कडक सुरक्षा व्यवस्था तैनात करण्यात आली आहे. या भागात पोलिसांनी कलम १४४ लागू केलंय. - हरयाणा सरकारकडून सात जिल्ह्यांतील मोबाईल, इंटरनेट सेवा खंडीत करण्यात आली आहे. आज सायंकाळी ५.०० वाजपेर्यंत ही वेळ वाढवण्यात आलीय. शेतकरी आंदोलनाच्या पार्श्वभूमीवर हा निर्णय घेण्यात आला आहे. हरयाणात कॅथल, पानीपत, जिंद, रोहतक, चरखी दादरी, सोनीपत आणि झज्जर या भागांत मोबाईल इंटरनेट (टूजी, थ्री जी, फोर जी, सीडीएमए, जीपीआरए) तसंच मोबाईल नेटवर्कवर उपलब्ध असलेली डोंगल सेवा आज सायंकाली ५.०० वाजेपर्यंत बंद ठेवण्याचे आदेश दिले आहेत. - भारत किसान युनियनचे नेते राकेश टिकैत आज हरयाणातील जिंद जिल्ह्यात होणाऱ्या शेतकऱ्यांच्या महापंचायतीत सहभागी होणार आहेत. जिंदच्या कंडेला गावात या महापंचायतीची तयारी करण्यात आलीय. मंगळवारी, बॅरिकेडसच्या बाजुला रस्त्यावर बसून राकेश टिकैत यांनी जेवण घेतलं 'ऑक्टोबरपर्यंत आंदोलनाची तयारी' - गाझीपूर सीमेवर शेतकरी आंदोलनाचं नेतृत्व करणाऱ्या राकेश टिकैत यांनी सरकारची चिंता वाढवलीय. 'आंदोलन ऑक्टोबरपर्यंत सुरू राहील. त्यानंतर पुढची तारीख दिली जाईल' असं राकेश टिकैत यांनी मंगळवारी म्हटलं. - मंगळवारी, पोलिसांनी रस्त्यावर घातलेल्या बॅरिकेडसच्या बाजुला रस्त्यावर बसून राकेश टिकैत यांनी जेवण घेतलं. - मंगळवारी सायंकाळी संयुक्त किसान मोर्चाच्या एका प्रतिनिधिमंडळानं दिल्लीचे मुख्यमंत्री अरविंद केजरीवाल यांची भेट घेतली. 
हरयाणातील हिंसाचारानंतर शेतकरी आंदोलन पेटलं, मुख्यमंत्र्यांची बैठक रद्द|Shubhangi Palve|Updated: 11 Jan 2021, 08:58:00 AM||कर्नाल : रविवारी हरयाणाच्या कर्नाल जिल्ह्यातील कॅमला गावात भाजपच्यावतीनं बोलावण्यात आलेल्या शेतकरी महापंचायत रॅलीत शेतकरी आणि पोलिसांत झालेल्या हिंसाचारानंतर वातावरण आणखीनच पेटल्याचं चित्र आहे. कालच्या प्रकारानंतर राज्याचे मुख्यमंत्री मनोहर लाल खट्टर यांनी आपला गावाचा दौरा रद्द केल्याचं समजतंय. मुख्यमंत्री आपल्या दौऱ्यात थेट शेतकऱ्यांना संबोधित करणार होते. परंतु, मुख्यमंत्र्यांचा हा कार्यक्रम होऊ देणार नाही, अशी पवित्रा शेतकऱ्यांनी घेतला होता. यासाठी हजारो शेतकरी कार्यक्रमस्थळी गोळा झाले होते. पोलिसांनी आंदोलनकर्त्यांना कार्यक्रम स्थळावरून हटवण्याचा प्रयत्न केला परंतु, शेतकऱ्यांनी इथून हटण्यास नकार दिला. त्यानंतर मात्र पोलिसांकडून आंदोलनकर्त्यांवर कडाक्याच्या थंडीत पाण्याचे फवारे मारण्यात आले तसंच अश्रुधुराचा वापर करण्यात आला. यानंतर मात्र गावात तणावपूर्ण स्थिती निर्माण झाला आहे. या घटनेनंतर आजुबाजुच्या परिसरातील शेकडो शेतकरी घटनास्थळी दाखल झाले आहेत. पोलिसांकडूनही परिस्थितीवर नियंत्रण मिळवण्यासाठी मोठ्या प्रमाणात सुरक्षा व्यवस्था तैनात करण्यात आलीय. हरयाणात शेतकऱ्यांवर बळाचा वापर उल्लेखनीय म्हणजे, नोव्हेंबर महिन्यात शेतकऱ्यांचं आंदोलन सुरू झालं आणि पंजाब-हरयाणातल्या शेतकऱ्यांनी राजधानी दिल्लीकडे कूच केली तेव्हाही हरयाणा सरकारकडून आंदोलनकर्त्यांना रोखण्याचा प्रयत्न करण्यात आला होता. हरयाणाच्या सीमेवर शेतकऱ्यांवर बळाचा वापर करत पाण्याचे फवारे आणि अश्रुधुराचा वापर करणाऱ्या खट्टर सरकारवर मोठी टीकाही झाली होती. यावेळचे पोलिसांसोबत हाणामारी, बॅरिकेडिंग तोडणं तसंच शेतकऱ्यांवर अश्रुधूर, पाण्याचा मारा करणारे अनेक व्हिडिओ, फोटो समोर आले होते. 
'दुसऱ्यांचे खांदे भाड्यानं घेऊन बंदुका चालवू नका, मोठे व्हा'|Ganesh Pandurang Kadam|Updated: 15 Jan 2021, 08:30:00 AM||मुंबई: नव्या कृषी कायद्यांच्या विरोधात दिल्लीत सुरू असलेल्या आंदोलनाच्या निमित्तानं शिवसेनेनं पंतप्रधान नरेंद्र मोदी यांना खोचक सल्ला दिला आहे. 'पंतप्रधान नरेंद्र मोदी यांनी शेतकऱ्यांच्या हिंमतीचं व जिद्दीचं स्वागत करावं. कृषी कायदे रद्द करून शेतकऱ्यांचं मन राखावं. तसं केल्यास मोदी आज आहेत, त्यापेक्षा मोठे होतील. मोदीजी, मोठे व्हा,' असं शिवसेनेनं म्हटलं आहे. ( Shiv Sena targets PM Narendra Modi over Farmers Protest ) शिवसेनेनं 'सामना'च्या अग्रलेखातून दिल्लीतील शेतकरी आंदोलन व सरकारच्या भूमिकेवर परखड भाष्य केलं आहे. 'सर्वोच्च न्यायालयास पुढं करून सरकार शेतकऱ्यांचं आंदोलन संपवत असल्याचा गंभीर आरोप शिवसेनेनं मोदी सरकारवर केला आहे. 'कृषी कायदे रद्दच करा अशी शेतकऱ्यांची मागणी आहे. निर्णय सरकारनं घ्यायचा आहे. मात्र, सरकारनं न्यायालयाच्या खांद्यावर बंदूक ठेवून आंदोलक शेतकऱ्यांवर बार उडवला आहे. आंदोलक शेतकऱ्यांना चर्चेत गुंतवून ठेवण्याचा सरकारचा प्रयत्न होता. शेतकरी बांधवांनी तो उधळून लावला आहे,' असं शिवसेनेनं म्हटलं आहे. वाचा: धनंजय मुंडे प्रकरणात कारवाई नाही; पोलिसांना दिरंगाई भोवणार? 'एकदा सिंघू बॉर्डरवरील शेतकरी आपापल्या घरी परतला की, सरकार कृषी कायद्यावरची स्थगिती उठवून शेतकऱ्यांची नाकेबंदी करील. त्यामुळे ‘करो या मरो’च्या भूमिकेत शेतकरी संघटना आहेत. आतापर्यंत ६०-६५ शेतकऱ्यांनी आंदोलनात बलिदान दिले. इतके कठोर आणि शिस्तबद्ध आंदोलन स्वातंत्र्यानंतर भारतात झालं नव्हतं,' असं म्हणत शिवसेनेनं आंदोलनाचं कौतुक केलं आहे. 'सर्वोच्च न्यायालयानं कायद्यांना स्थगिती दिल्यानंतर शेतकरी आंदोलनावर ठाम आहेत. यावरून शेतकऱ्यांवर टीका केली जाईल. शेतकरी सर्वोच्च न्यायालयासही जुमानत नाहीत, असा प्रचार केला जाईल. पण, प्रश्न सर्वोच्च न्यायालयाच्या मानसन्मानाचा नसून देशाच्या शेतीविषयक धोरणाचा आहे. वातावरण जास्त बिघडू नये असे सरकारला वाटत असेल तर शेतकऱ्यांच्या भावना समजून घेतल्या पाहिजेत. दुसऱ्यांचे खांदे भाड्यानं घेऊन शेतकऱ्यांवर बंदुका चालवू नयेत,' असा खोचक टोलाही शिवसेनेनं हाणला आहे. ग्रामपंचायत निवडणूक: करोनाबाधित मतदान कसे करणार? 'शेतकरी आंदोलनात खलिस्तानवाद्यांनी शिरकाव केला आहे, असं सरकारचं म्हणणं आहे. आंदोलक सरकारचं ऐकत नाहीत म्हणून त्यांना देशद्रोही, खलिस्तानवादी ठरवून काय साध्य होणार? चिनी सैनिक भारताच्या हद्दीत घुसले आहेत. त्यांच्या माघारीसाठी चर्चा सुरू आहे, पण शेतकरी आंदोलकांना खलिस्तानवादी ठरवून बदनाम केले जाते. खलिस्तानवादी आंदोलनात घुसले असतील तर तेसुद्धा सरकारचेच अपयश आहे,' असंही शिवसेनेनं म्हटलं आहे. वाचा: मुंडेंनी दोन दिवसांत राजीनामा न दिल्यास भाजप उचलणार 'हे' पाऊल 
priyanka gandhi : प्रियांका गांधी म्हणाल्या, 'माझा प्राण, धर्म तुम्ही आहात'|Sachin Fulpagare|Updated: 15 Feb 2021, 05:39:00 PM|हायलाइट्स: पंतप्रधान मोदींना तुम्ही दोन वेळा निवडून दिलं. तुमची आश्वासनं पूर्ण झाली का? रोजगार देणार, शेतकऱ्याचे उत्पन्न दुप्पट करणार, या आश्वासनांचं काय झालं? १६ हजार कोटींची विमानं घेण्यासाठी पैसा आहे, पण शेतकऱ्यांचे १५ हजार कोटी देण्यासाठी नाही?|बिजनौरः काँग्रेस सरचिटणीस प्रियांका गांधी वाड्रा ( priyanka gandhi ) यांनी कृषी कायद्यांवरून पंतप्रधान नरेंद्र मोदी आणि भाजपाप्रणित एनडीए सरकारवर प्रहार केला आहे. 'तुम्ही आतापर्यंत खूप भाषणं आणि कविता ऐकल्या आहेत. मी इथे भाषण करण्यासाठी नाही, तुमच्याशी बोलण्यासाठी आले आहे. आम्हाला मोठे बनवणारे ( farmers protest ) आणि उभारी देणारे तुम्हीच आहात. आपल्यात विश्वासाचं नातं आहे. मोदींना दोनदा का जिंकून दिलं? ते आपल्यासाठी काम करतील यासाठी. पहिली निवडणूक झाली. रोजगाराचं आश्वासन त्यांनी दिलं. व्यापाऱ्यांना प्रोत्साहन देण्याची चर्चा केली. त्यानंतर पुढची निवडणूक आली, शेतकरी आणि बेरोजगारीविषयी बोलले. उत्पन्न दुप्पट होईल, असं बोलले. पण खरं तर त्यांच्या कारकिर्दीत काहीही झालं नाही. उत्पन्न दुप्पट झालं का? ऊसाचे दर वाढवले? यूपीतील शेतकर्‍यांची थकबाकी १० हजार कोटींची आहे. हे असे पंतप्रधान आहेत जे तुमची थकीत रक्कमही देऊ शकलेले नाहीत, असा घाणाघात प्रियांका गांधी यांनी केला. आपल्या दौऱ्यांसाठी पंतप्रधान मोदींनी दोन विमानं खरेदी केली. विमानांची किंमत १६ हजार कोटी रुपये आहे. तर १५ हजार कोटींमध्ये देशातील संपूर्ण ऊस उत्पादक शेतकऱ्यांची थकबाकी ते देऊ शकले असते. २० हजार कोटींचे नवीन संसद भवन बांधत आहेत. पण शेतकऱ्यांना देण्यासाठी १५ हजार कोटी नाहीत. हीच सरकारची नियत आहे. जे देवाचाही सौदा करतात त्यांना माणसांची काय किंमत? ऊसाची पैसे देऊ शकत नाही त्यांना जीवाचं मोल काय कळणार. समजा हे कायदे शेतकर्‍यांच्या हिताचे आहेत, असं मान्य केलं. पण शेतकऱ्यांना ते मान्य नाहीत ना. मग हे कायदे परत का घेत नाहीत. बळजबरीने भलं करणार का?', असा सवाल प्रियांका गांधींनी केला. ज्यांच्यामुळे तुम्ही सत्तेत आहात त्यांचा आदर ठेवा... त्यांचा अपमान करु नका. नेता अहंकारी बनल्यावर जनता त्याला धडा शिकवते. मग त्याला लाज वाटते. त्यानंतर त्याचा धर्म काय आहे हे त्याला समजतं. जनतेला सर्वप्रथम प्राधान्य दिलं पाहिजे. गेल्या ७ वर्षांत त्यांनी एकही आश्वासन पूर्ण केलं नाही. फक्त आपल्या धनाढ्य मित्रांना मदत केली. तुम्हाला मदत करतील असं वाटत नाही. तुम्ही आपल्या हक्कांसाठी लढाल अशी अपेक्षा आहे. आपण सोबत आहेत. कार्यकर्तेही आहेत. मी आपल्यासोबत आहे. माझा भाऊ आपल्यासोबत आहे. मी तुची साथ सोडणार नाही, माझे प्राण, माझा धर्म तुम्ही आहात, असं प्रियांका गांधी म्हणाल्या. Satish Dhawan Satellite : भगवद्गीता आणि मोदींचा फोटो... उपग्रहाद्वारे अंतळारात पोहचणार! LPG Price Hike : 'जनतेची लूट', घरगुती गॅस किंमतीवरून राहुल गांधींचा केंद्रावर निशाणा हे सरकार तुमच्यासाठी काहीही करणार नाही. पंतप्रधान अमेरिकेत जाऊ शकतात. चीन, पाकिस्तानला जाऊ शकतात. पण घरापासून ३ किलोमीटर अंतरावर आंदोलन करणाऱ्या शेतकऱ्यांना भेटण्यासाठी त्यांना वेळ नाही. जगभर फिरता येतं. विमानं विकत घेतली. पण शेतकर्‍यांना भेटायला मात्र येणार नाही. आंदोलनजीवी म्हणून संसदेमध्ये तुमचा अपमान केला, असं प्रियांका म्हणाल्या. जो शेतकरी तुमच्या दारात उभा आहे त्याचा मुलगा सीमेवर तैनात आहे. तुमचा अपमान करण्याचा त्यांना कोणताही अधिकार नाही, असं म्हणत काँग्रेस सरचिटणीस प्रियांका गांधी पंतप्रधान मोदींवर बरसल्या. 
शेतकरी-सरकार बैठकीत मृत शेतकऱ्यांसाठी दोन मिनिटांचं मौन|Shubhangi Palve|Updated: 04 Jan 2021, 04:47:00 PM||नवी दिल्ली : केंद्राकडून लागू करण्यात आलेल्या कृषी कायद्याविरोधातील शेतकऱ्यांचं आंदोलन कडाक्याची थंडी आणि अवकाळी पावसातही सुरूच आहे. याच दरम्यान केंद्र सरकार आणि शेतकरी संघटना यांच्यात आज पुन्हा एका बैठकीचं आयोजन करण्यात आलंय. आंदोलनकर्ते शेतकरी आणि सरकार यांच्यातील ही सातवी बैठक आहे. त्यामुळे, आज तरी शेतकऱ्यांच्या प्रश्नांवर तोडगा निघावा अशी अपेक्षा व्यक्त केली जात आहे. LIVE अपडेट : - बैठकीत आंदोलना दरम्यान आपला प्राण गमावणाऱ्या मृत शेतकऱ्यांसाठी दोन मिनिटांचं मौन पाळून त्यांना श्रद्धांजली व्यक्त करण्यात आली. - दुपारी २.०० वाजता राजधानीतल्या विज्ञान भवनात या चर्चेला सुरुवात झाली - शेतकरी संघटनांचं एक शिष्टमंडळ सरकारच्या प्रतिनिधींसोबत चर्चेसाठी विज्ञान भवनात दाखल झालंय. - या बैठकीत आम्ही सर्व मुद्यांवर चर्चा करणार आहोत. मला आशा आहे की एका सकारात्मक तोडग्यापर्यंत आम्ही नक्की पोहचू शकू, असं कृषीमंत्री नरेंद्र सिंह तोमर यांनी म्हटलंय. दरम्यान, आंदोलक शेतकरी आणि सरकारमध्ये होणाऱ्या आजच्या चर्चेच्या पार्श्वभूमीवर केंद्रीय कृषीमंत्री नरेंद्रसिंह तोमर यांनी संरक्षणमंत्री राजनाथसिंह यांची भेट घेऊन चर्चा केली. हे मुद्दे निकालात निघावेत यासाठी 'मधला मार्ग' शोधून सर्व संभाव्य पर्यायांवर चर्चा केल्याचं नरेंद्र सिंह तोमर यांनी म्हटलंय. बैठकीत जो निर्णय होईल तो देशाच्या आणि शेतकऱ्यांच्या हिताचा असेल, असंही कृषीमंत्र्यांनी म्हटलंय. आजच्या बैठकीत कृषी कायदे मागे घेण्यावर तसंच किमान हमीभावाला कायद्याचं स्वरुप देण्यावर चर्चा होणार आहे. आजच्या बैठकीत तोडगा न निघाल्यास आंदोलन आणखीन तीव्र करण्यात येईल, असा इशारा शेतकरी आंदोलनकांनी दिलाय. शेतकरी आंदोलन (प्रातिनिधिक फोटो) दिल्लीतील पारा शून्याजवळ पोहचलेला असताना गेल्या ४० दिवसांपासून शेतकरी आंदोलन करताना दिसत आहेत. त्यातच रविवारी उत्तर भारतात अनेक ठिकाणी मुसळधार पाऊस झाल्यानं रस्त्यांवर कोणत्याही सोई-सुविधांशिवाय ठाण मांडून बसलेल्या या शेतकऱ्यांच्या अडचणीत आणखीनच भर पडलीय. दरम्यान, रविवारी हरयाणात शेतकऱ्यांच्याही सहनशक्तीचा उद्रेक पाहायला मिळाला. शेतकरी आणि पोलिसांमध्ये बाचाबाचीपर्यंत वेळ गेली. रेवाडी-अलवर सीमेवर शेकडो आंदोलनकर्ते कृषी कायद्यांविरोधात मुख्य आंदोलनात सहभागी होण्यासाठी दिल्लीला मार्च करत असताना पोलिसांनी त्यांना रोखण्याचा प्रयत्न केला. आंदोलनकर्त्यांना रोखण्यासाठी पोलिसांनी अश्रू धुराचाही वापर केला. त्यामुळे, जमाव आणखीनच चिडला. दोन शेतकऱ्यांचा मृत्यू सिंघू सीमेप्रमाणेच टिकरी सीमा, चिल्ला सीमा आणि गाझीपूर सीमेवर शेतकरी ठाण मांडून बसलेत. टिकरी सीमेवर थंडीमुळे शनिवारपासून दोन आंदोलनकर्त्या शेतकऱ्यांनी प्राण गमावले आहेत. थंडी आणि पावसापासून वाचण्यासाठी शेतकरी वॉटरप्रूफ टेन्टचा आसरा घेत असले तरी शेकडोंच्या संख्येनं जमलेल्या सगळ्याच शेतकऱ्यांकडे हा पर्याय उपलब्ध नाही. PHOTO : एकीकडे सेलिब्रेशन... दुसरीकडे शेतकऱ्यांची 'गोठलेली' नववर्षाची पहाट! PHOTO : शेतकरी आंदोलन : ...म्हणून आजचा 'राष्ट्रीय किसान दिन' ऐतिहासिक ठरतोय! 
Twitter in India : माहिती व तंत्रज्ञानमंत्र्यांशी चर्चेसाठी ट्विटरची विनंती|Shubhangi Palve|Updated: 10 Feb 2021, 09:41:00 AM||वृत्तसंस्था, नवी दिल्ली : शेतकरी आंदोलनाविषयी चुकीची माहिती पसरवल्याप्रकरणी एक हजार १७८ अकाउंट बंद करण्याचे आदेश सरकारने दिल्यानंतर ट्विटरने मंगळवारी माहिती व तंत्रज्ञानमंत्र्यांशी औपचारिक चर्चा करण्याची तयारी दर्शवली. त्याच वेळी आपल्या कर्मचाऱ्यांच्या सुरक्षिततेला सर्वाधिक प्राधान्य असल्याचेही या 'मायक्रोब्लॉगिंग प्लॅटफॉर्म'ने नमूद केले. 'आम्ही भारत सरकारशी आदरपूर्वक संपर्कात आहोत आणि औपचारिक चर्चेसाठी माननीय मंत्री, इलेक्ट्रॉनिक्स आणि माहिती तंत्रज्ञान मंत्रालय यांच्याशी आम्ही संपर्क साधला आहे,' असे ट्विटरच्या प्रवक्त्याने सांगितले. अनुपालन सूचना मिळाल्याची पोचदेखील औपचारिकरीत्या देण्यात आली असल्याचे या प्रवक्त्याने नमूद केले. शेतकरी आंदोलनाविषयी चुकीची माहिती पसरवणारी पाकिस्तान आणि खलिस्तान समर्थकांची एक हजार १७८ अकाउंट बंद करण्याचे आदेश केंद्र सरकारने ४ फेब्रुवारीला ट्विटरला दिले होते. तत्पूर्वी, शेतकऱ्यांच्या हत्येचा कट रचला जात असल्याची माहिती पसरवणारे ट्विटर हँडल व हॅशटॅग काढून टाकण्याचे आदेश देण्यात आले होते. अशी चुकीची व प्रक्षोभक माहिती गैरसमज निर्माण करण्यासह सार्वजनिक सुव्यवस्थेवर विपरित परिणाम करते, असे सरकारने म्हटले होते. आदेशाचे पालन न केल्यास संबंधित कायद्यानुसार दंड किंवा सात वर्षे तुरुंगवासाच्या शिक्षेचा इशाराही ट्विटरला देण्यात आला होता. 
VIDEO : महापंचायती दरम्यान राकेश टिकैत यांचा मंच धाडकन कोसळला|Shubhangi Palve|Updated: 03 Feb 2021, 03:53:00 PM|हायलाइट्स: हरयाणाच्या जिंद जिल्ह्यातील कंडेला गावात शेतकऱ्यांच्या महापंचायतीचं आयोजन राकेश टिकैत यांचं शेतकरी संघटनांकडून जोरदार स्वागत कार्यक्रम सुरू असतानाच धाडकन कोसळला मंच|जिंद, हरयाणा : कृषी कायद्याविरुद्ध शेतकरी आंदोलनाच्या ७१ व्या दिवशी हरयाणाच्या जिंद जिल्ह्यात शेतकरी महापंचायतीचं आयोजन करण्यात आलं होतं. या महापंचायतीसाठी शेतकरी नेते राकेश टिकैत हेदेखील कंडेला गावात दाखल झाले होते. परंतु, राकेश टिकैत यांचं मंचावरून भाषण सुरु असताना एक अनपेक्षित गोष्ट घडली. कंडेला गावात भारतीय किसान युनियनचे नेते राकेश टिकैत यांचं शेतकरी संघटनांकडून जोरदार स्वागत करण्यात आलं. या कार्यक्रमासाठी उभारण्यात आलेल्या मंचावर क्षमतेपेक्षा अधिक गर्दी जमा झाली होती. त्यामुळे, कार्यक्रम सुरु असतानाच मंच अचानक कोसळला. यावेळी, राकेश टिकैत यांच्यासहीत अनेक नेते धाडकन खाली कोसळले आणि घटनास्थळी एकच गोंधळ उडाला. 'हे वर्ष युवा क्रांतीचं वर्ष आहे. मी खिळ्यांवर झोपून दिल्लीत धडक देईन, कृषी कायद्यावर सरकारला आमचं म्हणणं ऐकावच लागेल' असं म्हणत असतानाच राकेश टिकैत हे उभे असलेला मंच कोसळला. या दुर्घटनेत टिकैत यांना हलकीशी जखमही झाली आहे. कंडेला गावात भरवण्यात आलेल्या या महापंचायतीसाठी ५० खाप प्रमुखही आपापल्या समर्थकांसहीत उपस्थित झाले होते. मंचावर राकेश टिकैत यांचं स्वागत करण्यासाठी आणि त्यांना पुष्पहार देण्यासाठी स्पर्धा सुरू होती. यामुळे मंचाच्या क्षमतेपेक्षा जास्त लोक मंचावर चढले होते. त्यामुळे मंच कोसळला. मात्र, लगेचच शेतकरी नेत्यांनी सावरुन कार्यक्रमाला पुन्हा एकदा सुरुवात केली. 
farmers protest : 'शेतकरी आंदोलनाला बळ द्या, पैसा, भाजीपाला हवं तर दारूही पुरवा'|Sachin Fulpagare|Updated: 15 Feb 2021, 09:46:00 PM||हरयाणाः केंद्र सरकारच्या कृषी कायद्याविरोधात ( farm laws ) शेतकऱ्यांचे आंदोलन ( farmers protest ) सुरू आहे. या आंदोलनाला विरोधी पक्षांचा पाठिंबा आहे. आता हरयाणातील काँग्रेस पक्षाच्या एका महिला नेत्याचा ( vidya rani ) व्हिडिओ व्हायरल झाला आहे. शेतकरी आंदोलनामुळे काँग्रेस ( congress ) पुन्हा उभारी घेईल, असं त्या पदाधिकाऱ्यांना सांगत असल्याचं व्हिडिओत दिसत आहेत. हरयाणामधील काँग्रेसच्या नेत्या विद्या राणी यांनी पक्षाच्या पदाधिकाऱ्यांची आणि संबंधितांची बैठक घेतली. या बैठकीत विद्या राणी यांनी वादग्रस्त वक्तव्य केलं आहे. शेतकरी आंदोलनाला पाठिंबा देण्यासाठी आपण संपूर्ण जिंदमध्ये पदयात्रा काढू. शहरापासून ते प्रत्येक गावात ही पदयात्रा काढली जाईल. या पदयात्रेत प्रत्येक गाव जोडलं जाईल. यामुळे आपला एक प्रकारे प्रचार होईल. गेल्या निडणुकीत आपला पराभव झाले आहे. काँग्रेसचं अस्तित्वच संपुष्टात येण्याची भीती आहे. पण शेतकरी आंदोलनाने आपल्या उभारी मिळू शकते. काँग्रेसचा पुनर्जन्म होईल. हे आंदोलन २६ जानेवारील संपणार होतं. पण शेतकरी आपल्या भूमिकेवर ठाम असल्याने या आंदोलनाने पुन्हा जोर पकडला. आता हे आंदोलन इतक्या जोरात सुरू आहे की ते आता आपल्याला चालवायचं आहे. शेतकऱ्यांनी आंदोलनासाठी काहीच कमतरता ठेवली नाही. प्रत्येक ठिकाणी त्यांनी आपापल्या क्षमतेने खाण्या पिण्याची व्यवस्था केली. यामुळे प्रत्येकाने आता या आंदोलनासाठी मदत देऊ केली पाहिजे. पैसे द्या, अन्नधान्य द्या, भाजीपाला द्या, तूप द्या एवढंच काय ते दारू ही देऊ शकता, ज्याला जे योग्य वाटतं त्यांनी ती मदत करावी आणि या शेतकरी आंदोलनाला बळ द्यावं. हे आंदोलन फक्त शेतकऱ्यांचे नाही तर ते सर्वांचे आहे. त्याचा परिणाम आपल्या सर्वांवर होईल, असं काँग्रेस नेत्या विद्या राणी म्हणाल्या. असं वृत्त एएनआयने दिलं आहे. एएनआयने विद्या राणी यांचा व्हिडिओही शेअर केला आहे. priyanka gandhi : प्रियांका गांधी म्हणाल्या, 'माझा प्राण, धर्म तुम्ही आहात' toolkit case : 'निकिता, शंतनू, दिशाने बनवलेल्या टूलकिटमुळे दिल्लीत २६ जानेवारीला हिंसाचार' विद्या राणी यांच्या या वक्तव्यावरून मोठा निर्माण झाला आहे. काँग्रेसवर टीका होऊ लागली आहे. आता शेतकरी नेते राकेश टिकैत यांनीही त्यांच्यावर टीका केली आहे. शेतकरी आंदोलनाचा दारूशी काय संबंध आहे? त्या असं का बोलत आहेत हे आपल्याला माहित नाही. अशा लोकांचा शेतकरी आंदोलनाशी काहीही संबंध नाही. हे अतिशय चुकीचं आहे आणि असं अजिबात करू नये. त्यांना जे काही द्यायचं आहे ते त्यांनी द्यावं, पण त्यांच्या आंदोलनात ते करावं, असं उत्तर राकेश टिकैत यांनी दिलं आहे. 
रिहानाच्या एका ट्वीटने बदलली शेकतरी आंदोलनाची दिशा, १२ तासांत जगभरात उडाली खळबळ|Madhura Nerurkar|Updated: 03 Feb 2021, 01:02:00 PM|हायलाइट्स: सध्या प्रत्येक भारतीयाच्या तोंडी पॉप स्टार रिहानाचं नाव आहे. रिहानाने भारतातील शेतकरी आंदोलनाचं समर्थन केलं आहे. तिने ट्वीट केल्यापासून हा मुद्दा जगभरात चर्चिला जात आहे. फक्त रिहानाच नाही तर जगभरातील अनेक सेलिब्रिटी आता या मुद्द्यावर आपली प्रतिक्रिया देत आहेत.|मुंबई- आंतरराष्ट्रीय पॉप गायिक रिहाना हिने मंगळवारी भारतात सुरू असलेल्या शेतकरी आंदोलन ा संदर्भात एक ट्वीट केलं. तिने आंदोलनाला संमर्थन दिलं आहे. विशेष म्हणजे या एका ट्वीटने भारतातील मुद्द्याला आंतरराष्ट्रीय स्तरावर नेऊन ठेवलं. ट्वीटच्या १२ तासांतच हा मुद्दा आंतरराष्ट्रीय स्तरावर चर्चेत आला आणि सोशल मीडियावर ट्रेंडमध्ये आला. रिहानानंतर, पर्यावरण कार्यकर्त्या ग्रेटा थनबर्ग यांनीही प्रोटेस्टच्या समर्थनार्थ ट्विट केलं आणि आता जगभरातील अनेक कार्यकर्तेही या संबंधी ट्वीट करत आहेत. त्याचवेळी भारतात रिहानाच्या ट्वीटवरून काही सेलिब्रिटींनी तिचं कौतुक केलं तर काहींनी तिच्यावर ताशेरे ओढले. रिहानाच्या एका ट्वीटने आंतरराष्ट्रीय स्तरावर गेलं भारतातलं शेतकरी आंदोलन भारतात सध्या सुरू असलेल्या शेतकरी आंदोलनासंदर्भात रिहानाने केलेलं ट्वीट सोशल मीडियावर ट्रेण्ड होत आहे. आपण शेतकरी आंदोलनाबद्दल का बोलत नाही असं ट्वीट तिने केलं. यासोबतच #FarmerProtest हा हॅशटॅगही वापरला. ट्विटरवर रिहानाचे १०१ दशलक्ष फॉलोअर्स आहेत आणि लोकप्रियतेच्या बाबतीत ती जगात चौथ्या स्थानावर येते. रिहानाच्या ट्वीटनंतर भारतातील शेतकऱ्यांचं आंदोलन संपूर्ण जगासमोर आलं. तिचं हे ट्वीट १९२.६ हजार लोकांनी री-ट्वीट केलं. ग्रेटा थनबर्ग हिनेही दिला शेतकरी आंदोलनाला पाठिंबा रिहानाने पोलीस आणि शेतकऱ्यांमध्ये झालेल्या चकमकीनंतर सरकारने दिल्लीच्या आसपासची इण्टरनेट सेवा बंद केली ही बातमी ट्वीट करून आपला मुद्दा मांडला. रिहानाच्या ट्वीटनंतर सुप्रसिद्ध स्वीडिश पर्यावरण कार्यकर्ती ग्रेटा थनबर्ग हिनेही ट्विटरवर आपलं मत मांडलं. 'आम्ही भारतातील शेतकर्‍यांसोबत एकत्र आहोत.' आता या विषयावर अनेक आंतरराष्ट्रीय कार्यकर्ते आपलं मत मांडताना सोशल मीडियावर दिसत आहेत. कंगनाने रिहानाला म्हटलं मूर्ख रिहानाच्या या ट्वीटवर अभिनेत्री कंगना रणौतनं तिला उत्तर दिलं आहे. कंगनानं रिहानाच्या ट्ववीटवर प्रतिक्रिया देताना म्हटलं की, ‘यावर कोणीही बोलत नाही कारण ते शेतकरी नाहीत तर दहशतवादी आहेत. जे देशाला तोडण्याचं काम करत आहेत. ज्यानंतर चीन भारताचं तुकडे करण्याचा प्रयत्न करत आहे. जेणेकरून नंतर तो कमकूवत झालेल्या प्रदेशांवर आपलं वर्चस्व प्रस्थापित करेल आणि मग अमेरिकेप्रमाणे चायनिज कॉलनी उभी करू शकेल. तुम्ही मूर्ख आहात पण आम्ही आमचा देश असा विकत नाही आहोत. जसं तुम्ही मूर्ख लोकांनी केलं आहे.’ 
शेतकऱ्यांसाठी हॅशटॅगयुद्ध|महाराष्ट्र टाइम्स|Updated: 05 Feb 2021, 05:50:00 AM||कृषी कायद्याच्या विरोधात दिल्लीच्या सीमेवर गेल्या दोन महिन्यांहून अधिक काळ सुरू असलेल्या शेतकरी आंदोलनाकडे जगाचे लक्ष वेधले जाणे आणि आंतरराष्ट्रीय चळवळींतील कार्यकर्ते, लोकप्रतिनिधी, कलावंत आदींकडून समर्थनार्थ प्रतिक्रिया उमटणे ही तशी धक्कादायक बाब नाही. जागतिकीकरणाच्या आणि सोशल मीडियाच्या काळात स्थानिक बाबींना वैश्विक स्वरूप येतेच. शेतकरी आंदोलनाच्या आरंभीच कॅनडाचे पंतप्रधान जस्टिन ट्रुडो यांनी; तसेच त्यांच्या मंत्रिमंडळातील काही शीख सहकाऱ्यांनी पाठिंबा व्यक्त करून, त्याला आंतरराष्ट्रीय स्वरूपही दिले. कॅनडामध्ये शीख समाज लक्षणीय प्रमाणात असणे आणि ट्रुडो यांचे राजकारण त्यावर अवलंबून असणेही त्याला कारणीभूत होते. ट्रुडो आणि कंपनीच्या वक्तव्यांची तात्काळ दखल घेऊन 'भारताच्या अंतर्गत मुद्द्यात नाक खुपसण्याची गरज नसल्याचे' खरमरीत उत्तर भारताने लगेच दिले होते. मात्र, आंदोलक आणि सरकार यांच्यातील तिढा कायमच राहिल्याने या आंदोलनाची दखल जगभर घेतली जात होतीच. प्रजासत्ताक दिनी निघालेल्या ट्रॅक्टर रॅलीतील घटनांमुळे जगभर त्याची चर्चा वाढली आहे. पर्यावरणाच्या मुद्द्यावरून महासत्तांना खडसावणाऱ्या ग्रेटा थनबर्ग या किशोरीने ट्विटरद्वारे आंदोलनाला पाठिंबा दिला. पाठोपाठ रेहाना या ख्यातनाम गायिकेने समर्थन जाहीर करीत, 'आपण याबाबत का बोलत नाही,' असा सवाल केला. अमेरिकेच्या उपाध्यक्ष कमला हॅरिस यांची पुतणी आणि लेखिका मीना हॅरिसही बोलल्या. ब्रिटन आणि अमेरिकेतील काही लोकप्रतिनिधींनीही चर्चा सुरू केली. परिणामी जागतिक सोशल मीडियाचा एक अवकाश या आंदोलनाने व्यापला. परराष्ट्र खात्याने त्याची दखल घेतली. यामागे हितसंबंधी शक्ती असून, त्यांचा अजेंडा यशस्वी होऊ दिला जाणार नाही, असा इशारा भारताने दिला. सचिन तेंडुलकरसह देशातील काही खेळाडू आणि चित्रपट कलावंतांनीही या सेलिब्रिटींना उत्तर देऊन, आपले प्रश्न सोडविण्यासाठी भारत सक्षम असल्याचे म्हटले. ट्विटरवरील या हॅशटॅगयुद्धाने शेतकरी आंदोलनाचा विषय काही काळ जागतिक स्तरावर चर्चेत ठेवला हे खरे. देशांतर्गत प्रश्नावर जगाने दखल घेणे हा एक प्रकारचा हस्तक्षेपच; परंतु अमेरिकेतील ' ब्लॅक लाइव्ह मॅटर ' चळवळ असो, की हाँगकाँगमधील आंदोलन; रशियन नेत्यावरील विषप्रयोग असो की म्यानमारमधील बंडाळी; अशा घटनांची जगभर चर्चा होते. भारत हा जगातील सर्वांत मोठा लोकशाही देश आहे. येथील घटनांकडे जग उत्सुकतेने पाहते आहे. यामुळे शेतकरी आंदोलनावरच्या आंतरराष्ट्रीय वादंगाने विचलित होण्याची गरज नाही. हा प्रश्न देशांतर्गत असून, तो सोडविण्यासाठी भारत आणि येथील लोकशाही समर्थ आहे. त्यामध्ये बाह्य मंडळींनी उठाठेव करण्याची काही गरज नाही. तसे कोणी करीत असेल, तर त्यांना प्रत्युत्तर द्यायला हवे; परंतु त्याचवेळी हा प्रश्न चिघळू न देता तो सोडविण्यासाठी गंभीर प्रयत्नांचीही आवश्यकता आहे. कृषी कायदे मागे घेण्याच्या मागणीवर आंदोलक ठाम आहेत; तर 'कायद्यांना स्थगिती दिली आहे, त्यांमधील प्रत्येक मुद्द्यांवर चर्चेसाठी तयार आहोत,' अशी सरकारची भूमिका आहे. दोहोंमध्ये चर्चेच्या अकरा फेऱ्याही झालेल्या आहेत. सर्वोच्च न्यायालयानेही या प्रकरणी समिती नेमून चर्चेसाठी नवे व्यासपीठ दिले आहे. मात्र, यातून काहीही निघालेले नाही. प्रजासत्ताक दिनी झालेल्या हिंसाचारानंतर आंदोलन संपेल असे वाटत असतानाच नवीन ऊर्जा मिळून आंदोलन पुन्हा जोमाने सुरू झाले. सरकारही आक्रमक बनले. सरकारने गुन्हे दाखल केले, आंदोलन सुरू असलेल्या भागात तटबंदी उभारली, तेथील इंटरनेट सेवाही तोडली. आंदोलकांशी चर्चेसाठी सरकार फोनवरील एका हाकेच्या अंतरावर असल्याचे पंतप्रधान नरेंद्र मोदी यांनी जाहीर केले असले, तरी त्यासाठी सरकारला पोषक स्थिती निर्माण करावी लागेल. आंदोलनाला बदनाम करण्याने किंवा ते गुंडाळण्यासाठी प्रयत्न करण्याने याबाबत जी काही सहानुभूती आहे, तीही सरकार गमावू शकते. तीनही कायदे सरकारने संसदेत बहुमताने मंजूर करून घेतले आहे; त्याला त्यावेळी पाठिंबा देणारे किंवा सोयीने सभात्याग करणारे काही पक्ष आज आंदोलनाला पाठिंबा देत आहेत. या आंदोलनाने सर्व राजकीय पक्षांचा आणि नेत्यांचा दुटप्पीपणा उघड केला. आंदोलन थांबावे आणि शेतकऱ्यांना न्याय मिळावा, असे विरोधकांना वाटत असेल, तर त्यांनीही सरकारसमोर तोडग्यासाठी पर्याय ठेवावेत. थोडक्यात, चिघळणारे आंदोलन आणि वाढता विरोध पाहता कायद्यांना व्यापक समर्थन मिळविण्यासाठी सरकारला त्यांत काही बदल करावे लागतील असे दिसते. त्यामुळे, सरकारने नमते घेण्याची आणि आंदोलकांसह सर्व विरोधकांपर्यंत पोहोचण्याची गरज आहे. प्रकरण हाताबाहेर जाऊ द्यायचे नसेल, तर पंतप्रधानांनी आंदोलकांची भेट घ्यायला हवी. त्याचवेळी, तुटेपर्यंत ताणायचे नसते याचे भान आंदोलकांनाही यायला हवे. 
शेती कायद्यांना विरोध का?|महाराष्ट्र टाइम्स|Updated: 24 Jan 2021, 02:58:00 PM||डॉ. जितेंद्र देहाडे भारत कृषिप्रधान देश असून शेतकरी, भारतीय अर्थव्यवस्थेचा कणा आहे. मात्र, समकालीन मूठभरांच्या फायद्यासाठी राबवल्या जाणाऱ्या भांडवली व्यवस्थेत शेतकऱ्यांना टप्प्याटप्प्याने जाणीवपूर्वक बाजूला केले जात आहे. याचे मुख्य कारण म्हणजे विशिष्ट लोकांचे भले करण्याची केंद्र सरकारची भूमिका. मूठभर लोकांच्या भल्यापायी करोडो लोकांच्या जगण्याशी खेळण्याचा डाव केंद्र सरकारने, नवीन कृषी कायद्यांच्या माध्यमातून घातला आहे. ही तीन कृषी विधेयके म्हणजे अत्यावश्यक वस्तू सेवा सुधारणा कायदा, बाजार समिती नियमनमुक्ती विधेयक आणि करार शेती विधेयक होय! ज्याला विरोध होत आहे. सामान्यतः देशातील मोठ्या लोकसंख्येवर एखाद्या कायद्याचा परिणाम होणार असेल आणि त्याचे स्वरूप अत्यंत व्यापक असेल तर राजकीय नेत्यांसह जनतेलादेखील कायदा बनविण्याच्या प्रक्रियेत सामावून घेण्याची प्रथा या देशात आहे. संबंधित मंत्रालयाने कायद्याचे प्रारूप सर्व जनतेसाठी खुले करणे त्यावर सूचना/टिप्पणी मागवणे, त्या विषयांमधील तज्ञांचे मत घेणे, संसदीय समिती स्थापन करून विविध गटांच्या शंकांचे निरसन करणे अशी प्रक्रिया राबवणे अपेक्षित आहे, परंतु मोदी सरकारच्या कार्यकाळातील एकंदर निर्णय पाहता त्यांना अशा प्रक्रियेचे वावडे असल्याचे वारंवार दिसून आले आहे. अगदी नोटाबंदीसारखा निर्णय असो किंवा देशाच्या सुरक्षेसाठी राफेल विमानांची खरेदी प्रधानमंत्री मोदींनी संबंधित खात्याच्या मंत्र्यांनादेखील अंधारात ठेवले होते. कृषी विषयक कायदे मंजूर करतानाही सरकारला फाजील आत्मविश्वास नडला. अगदी मित्र पक्ष असलेल्या अकाली दलाच्या हरसिमरत कौर या कॅबिनेट मंत्र्यांनादेखील अनभिज्ञ ठेवले गेले. परिणामी एनडीए घटक पक्षातील सर्वात शिवसेना आणि टीडीपी वगळता उरलेल्या सर्वात जुन्या मित्रपक्षाने मोदी सरकारची साथ सोडली. संसदेच्या दोन्ही सदनात बहुमताच्या जोरावर शेतकरी कायदे मोदी सरकारने रेटून नेले. मुळात शेती आणि कृषिमाल विपणन हे दोन्ही विषय घटनेने राज्यसूचीमध्ये नमूद केलेले असताना केंद्र सरकारला यावर कायदा करण्याचा अधिकार कितपत आहे? तिन्ही कायद्यांकडे एकत्रित पाहिल्यास त्यामधील तरतुदीच्या आधारे शेतकऱ्यांची पिळवणूक करणारी व्यवस्था दिसून येते. कृषी उत्पादन व्यापार आणि वाणिज्य (प्रोत्साहन आणि सुविधा) कायद्यानुसार बाजारसमित्यांच्या आवाराबाहेर शेतीमालाची खरेदी-विक्री करण्याचे स्वातंत्र्य देण्यात आले असून त्यामुळे बाजार समित्यांना एक समांतर संस्था निर्माण होईल, परंतु या नवीन व्यवस्थेमध्ये शेतमाल खरेदीसाठी किमान आधारभूत किंमतीचे बंधन नाही, स्थानिक स्वराज्य संस्था किंवा राज्य सरकारला कर लादता येणार नाही आणि महत्त्वाचे म्हणजे खाजगी बाजारपेठेत वाद उद्भवल्यास शेतकऱ्यांना कोर्टात दाद मागता येणार नाही. परिणामी, बाजारसमित्या हळूहळू बंद पडतील. शेतकरी (सक्षमीकरण आणि संरक्षण) किंमत हमी व कृषी सेवा करार कायद्याअंतर्गत कृषी व्यवसाय फर्म्स, प्रक्रिया उद्योजक, निर्यातदार, ठोक खरेदीदार, मोठे रिटेलर्स शेतीमाल खरेदीसाठी थेट शेतकऱ्यांबरोबर करार करतील. बड्या कॉर्पोरेट कंपन्याच्या तुलनेत शेतकऱ्यांची सौदाशक्ती कितपत असते? त्यातच असे बडे कंत्राटदार पिकाचे वाण, प्रतवारी, खते आणि कीटकनाशकांचा वापर इ. निकष काटेकोरपणे लावून शेतकऱ्यांची अडवणूक करू शकतात. सुशिक्षित लोकांनादेखील विमा किंवा तत्सम पॉलिसीमधील कलम/नियम किचकट वाटतात. पीकविमा कायद्याखालीदेखील वेगवेगळ्या पळवाटा काढून इन्शुरन्स कंपन्या भरपाई देण्यासाठी टाळाटाळ करतात. असे असताना बहुसंख्य निरक्षर शेतकरी कंत्राटी कायद्यासारख्या जटील कायद्याअंतर्गत आपले हित कसे साधणार? एकीकडे बाजारसमित्या बंद आणि दुसरीकडे बड्या कॉर्पोरेट कंपन्यांचे एजंट्स अशा कात्रीत या देशाचा बळीराजा अडकणार. दोन कायद्याचा वापर करून कॉर्पोरेट कंपन्या शेती उद्योगात आपली मक्तेदारी निर्माण करतील. ही मक्तेदारी टिकवून ठेवण्यासाठी त्यांच्याकडे शेतमालाचे अमर्याद साठे असणे आवश्यक आहे. हाच हेतू साध्य करण्यासाठी मोदी सरकारने अत्यावश्यक वस्तू (सुधारणा) कायदा २०२० मंजूर केला. त्यानुसार तृणधान्ये, कडधान्ये, तेलबिया, खाद्यतेल, कांदा व बटाट्यास कायद्यातून वगळण्यात आले आहे. म्हणजेच या शेतमालाचा साठा करण्यासाठी खाजगी कंपन्यांना कोणतेही वाजवी बंधन ठेवलेले नाही. सदर उत्पादनाची किंमतीत शंभर टक्के वाढ झाल्यासच हा कायदा वरील शेतमाल उत्पादनाला लागू होईल अशी तरतूद केली आहे, परंतु कोणती किंमत आधारभूत मानायची यासंदर्भात कोणतीही स्पष्टता कायद्यात नाही. शेतकरी बांधवांचे आंदोलन दडपण्यासाठी केंद्र पातळीवरून अनेक प्रयत्न केले गेले. पुराणात वामन अवताराने कपटाने तीन पावले जमीन मागून, प्रजाहितदक्ष बळीराजाला जमिनीत गाडले अशी कथा आहे. आधुनिक काळात मोदीदेखील लोकशाही डावलत तीन कायद्यांचा वापर करून शोषणासाठी समांतर व्यवस्था निर्माण करीत आहेत, ही दुर्दैव आहे. (लेखक मुंबई कृषी उत्पन्न बाजार समितीचे माजी संचालक आहेत.) 
सचिन, आमच्या शेतकरी बापासाठी कधी ट्विट करशील, तेंडुलकरच्या घरासमोरील आंदोलनाचा व्हिडीओ व्हायरल|Prasad Lad|Updated: 08 Feb 2021, 03:48:00 PM|हायलाइट्स: सचिन तेंडुलकरने काही दिवसांपूर्वी शेतकऱ्यांच्या आंदोलनाबाबत ट्विट केले होते. सचिनचे हे ट्विट चांगलेच वादग्रस्त ठरले होते. आता तर सचिनच्या घराबाहेरच या मुद्द्यावरुन आंदोलन सुरु झालं आहे.|मुंबई : भारताचा माजी महान क्रिकेटपटू सचिन तेंडुलकरने काही दिवसांपूर्वी शेतकऱ्यांच्या आंदोलनाबाबत एक ट्विट केले होते. हे ट्विट चांगलेच वादग्रस्त ठरले होते. त्यानंतर आता स्वाभिमानी शेतकरी संघटनेच्या एका युवा कार्यकर्त्याने सचिनच्या घराबाहेरच आंदोलन केले आहे. या आंदोलनाचा व्हिडीओ चांगलाच व्हायरल झाला आहे. या मुलाने एक बॅनर आपल्या हातामध्ये धरला आहे. या बॅनरमध्ये सचिन आमच्या शेतकरी बापासाठी कधी ट्विट करशील? असा मथळा लिहिलेला आहे. या मुलाचे म्हणणे असे आहे की, आतापर्यंत महाराष्ट्रात बऱ्याच शेतकऱ्यांनी आत्महत्या केल्या, पण त्यांच्यासाठी कधीच सचिन तेंडुलकर पुढे आलेला पाहायला मिळाला नाही. आपल्या राज्यातील शेतकऱ्यांचा भावना न जाणून घेता सचिनसारखी व्यक्ती एवढी मोठी भूमिका कशी घेते, असेच या त्याच्या संदेशाचा अन्वयार्थ दिसत आहे. सचिन तेंडुलकरने नेमके काय ट्विट केले होते... भारताच्या सार्वभौमत्वशी कधीच तडजोड केली जाणार नाही. परदेशातील व्यक्ती फक्त पाहू शकतात पण त्यात भाग घेऊ शकत नाहीत. भारताला भारतीय लोकच ओळखतात आणि भारताबाबतचे निर्णय भारतीयांनीच घेतले पाहिजेत. एक देश म्हणून आपण एकत्र राहूयात, असे सचिनने सोशल मीडियावर म्हटले होते. त्यानंतर काही जणांनी सचिनवर जोरदार टीका केली होती. पण सचिनवर टीका करत असताना त्याने दिलेले देशासाठी दिलेले योगदान मात्र टीकाकार विसरले. त्याचबरोर काही जणांनी तर सचिनसारख्या महान क्रिकेटपटूचा यावेळी अपमानही केला. त्यामुळे सचिनसारख्या महान खेळाडूचा अपमान करण्याचा अधिकार तुम्हाला कोणी दिला, असा सवाल सध्या सोशल मीडियावर विचारला जात आहे. पॉप स्टार रिहाना आणि पॉर्न स्टार मिया खलीफासह जगभरातील अनेक स्टार कलाकारांनी भारताच्या अंतर्गत गोष्टीत लक्ष घातल्या प्रकरणी भारतीय सिनेस्टार आणि क्रिकेटपटूंनी त्यांना सुनावले होते. सचिन तेंडुलकरने देशाच्या सार्वभौमत्वाशी कधीच तडजोड मान्य केली जाणार नाही. परदेशातील लोक बघ्याची भूमिका घेऊ शकतात. पण ते हस्तक्षेप करू शकत नाही. भारतीय लोकांना या देशाबद्दल अधिक माहिती आहे आणि त्यांनीच निर्णय घ्यायला हवा. देश म्हणून आपण सर्वांनी एकत्र राहिले पाहिजे. सचिनच्या या ट्विटवरून अनेकांनी त्याच्यावर टीका केली. जर परदेशातील व्यक्ती भारतातील शेतकऱ्यांच्या आंदोलनाबाबत बोलू शकतात, तर तो अधिकार सचिन तेंडुलकर, अनिल कुंबळेसारख्या क्रिकेटपटूंनाही आहे. सचिन आणि कुंबळेसारख्या खेळाडूंनी आपली पर्वा न करता ते देशासाठी जीव ओतून खेळले आहेत. त्यामुळे त्यांना हे बोलण्याचा अधिकार आहे, पण यासारख्या महान खेळाडूंचा अपमान करण्याचा अधिकार तुम्हाला कोणी दिला, असा सवाल सोशल मीडियावर विचारला जात आहे. 
tractor rally violence : लाल किल्ल्यावर झेंडा लावणारा तरुण तरण तारणचा, तीन मुलींसह आई-वडील बेपत्ता|Sachin Fulpagare|Updated: 28 Jan 2021, 03:53:00 AM||भिखविंड (तरण तारण) : दिल्लीत शेतकरी ट्रॅक्टर परेड दरम्यान लाल किल्ल्यावर झेंडा ( violence at red fort ) लावणारा जुगराज सिंग हा तरुण तरण तारणच्या तारासिंह या गावाचा आहे. टीव्ही आणि सोशल मीडियावर चालणार्‍या व्हिडिओंद्वारे कुटुंबीयांनी आणि ग्रामस्थांनी त्याची ओळख पटवली आहे. पोलिसांनी कुटुंबीयांचीही चौकशी केली असल्याचं सांगण्यात येत आहे. जुगराज सिंगचे वडील बलदेव सिंग, आई भगवंत कौर हे तीन मुलींसह बेपत्ता आहेत. आई-वडील तीन मुलींसह घरातून बेपत्ता लाल किल्ल्यावर झेंडा लावणारा आपला नातू जुगराज सिंग होता. आमचे कुटुंब सीमेजवळ असलेल्या तारेच्या कुंपणाजवळ शेती करतं. आपल्या कुटुंबातील कोणताही सदस्य कोणत्याही असमाजिक कार्यात सामील झालेला नाही, असं जुगराज सिंगचे आजोबा माहिल सिंग आणि आजी गुरचरण कौर यांनी सांगितलं. जुगराज गावातील गुरुद्वारामध्ये निशान साहिब येथे चोला साहिबची सेवा करतो. गावात सहा गुरुद्वारा साहिब आहेत. जेव्हा जेव्हा चोला साहिब निशान साहिबवर अर्पण करायचे तेव्हा जुगराज सिंग हे काम करायचा. त्याने दिल्लीतील लाल किल्ल्यावर झेंडा फडकावला असावा, असं त्याची आजी गुरचरण कौर म्हणाल्या. हिंसाचार प्रकरणी शेतकरी नेत्यांवर कारवाई होणार?; दिल्ली पोलिस आयुक्त म्हणाले... जुगराज निशान साहिबवर चोला साहिब अर्पण करण्यात माहिर त्याच्या या कृत्याने गावकरीही चकित झाले आहेत. जुगराज सिंग हा मॅट्रिक पास आहे. २४ जानेवारीला खेड्यातील दोन ट्रॅक्टर ट्रॉली शेतकरी आंदोलनासाठी दिल्लीकडे रवाना झाल्या. त्यांच्याबरोबर जुगराज सिंगही दिल्लीला गेला. २६ जानेवारीला टीव्हीवरील बातमी पाहून आम्ही चकीत झालो. लाल किल्ल्यावर झेंडा लावणारा तरुण हा जुगराज सिंग होता. तो आमच्या गावचा आहे, असं गावातील प्रेम सिंग म्हणाले. जावडेकरांचा राहुल गांधींवर पलटवार; म्हणाले, 'काँग्रेसने शेतकऱ्यांना जाणीवपूर्वक चिथावले' दिल्लीत ट्रॅक्टर परेडमध्ये हिंसाचार; ५५० ट्वीटर अकाउंटवर कारवाई पोलिसांनी कुटुंबीयांची चौकशी केली २६ जानेवारीला रात्री १० वाजता पोलिसांची पथक जुगराज सिंगच्या घरी पोहोचली आणि कुटुंबीयांची चौकशी केली. चौकशी दरम्यान जुगराज सिंगचे वडील बलदेव सिंग यांनी त्यांचा मुलगा शेतकरी आंदोलनात दिल्लीला गेल्याचं सांगतिलं. अडीच वर्षांपूर्वी तो चेन्नईस्थित एका खासगी कंपनीत नोकरीसाठी गेला होता. पण पाच महिन्यांनंतर तो परतला. यानंतर शेतीचे काम सुरू झाले. दिल्ली पोलिस या प्रकरणाची चौकशी करणार आहेत. हे प्रकरण कट्टरतााद्यांशी संबंधित असू शकतं. हे प्रकरण खलिस्तान आंदोलनाशी संबंधित तर नाही ना, याचा तपासही केला जात आहे, असं एका पोलिस अधिकाऱ्याने सांगितलं. 
sharad pawar : 'शेतकऱ्यांबद्दल शरद पवारांची भूमिका शंका निर्माण करणारी', PM मोदींचे शरसंधान|Sachin Fulpagare|Updated: 11 Feb 2021, 08:44:00 AM||नवी दिल्लीः शेतकरी आणि कृषी क्षेत्राबाबत जे आता बोलत ( farm laws ) आहेत त्यांना सर्व स्थितीची पूर्ण माहिती आहे. त्यांनी इतके वर्ष सरकार चावले आहे. यामुळे त्यांना शेतकऱ्यांच्या सर्व समस्यांची आणि प्रश्नांची जाण आहे. यासंदर्भात त्यांना काहीच माहिती नाही, असंही मला वाटत नाही. आता त्यांनीच सांगितलेल्या गोष्टींची आठवण करून देतो, असा टोला लगावत पंतप्रधान मोदींनी ( pm modi ) लोकसभेत माजी केंद्रीय कृषीमंत्री आणि राष्ट्रवादी काँग्रेसचे अध्यक्ष शरद पवार ( sharad pawar ) यांच्या जुन्या भाषणाचा उल्लेख केला. ते सभागृहात नाहीत. पण देशासाठी हे समजणं गरजेचं आहे, असं पंतप्रधान मोदी म्हणाले. ( farmers protest ) शरद पवारांना काय म्हणाले मोदी? सरकारने २००५ मध्ये कृषी उत्पन्न बाजार समिती कायद्यात ( APMC ACT ) सुधारणा करण्यासाठी पावलं उचलली आहेत. यानुसार शेतकऱ्यांना आपला कृषी माल थेट विकता येईल, करार पद्धतीने शेती, खासगी बाजार व्यवस्था निर्माण करणं, शेतकरी ते ग्राहक बाजार आणि ई ट्रेडींगची सुविधाही असेल. या एपीएमसी कायद्यातील सुधारित तरतूदीची अंमलबजावणी करण्यासाठी २००७ मध्ये सूचित केले आहे. २४ खासगी बाजारपेठा आधीच तयार झाल्या आहेत. ही बाब गर्वाने कोण सांगत होतं? तर ते युपीएच्या काळात पंतप्रधान डॉ. मनमोहनसिंग यांच्या सरकारमधील तत्कालीन कृषीमंत्री शरद पवार होते. हे त्यांचं म्हणणं आहे. आता ते एकदम उलट भाषा बोलत आहेत. यामुळे त्यांची भूमिका शंका निर्माण करणारी आहे. शेतकऱ्यांमध्ये संभ्रम निर्माण करण्यासाठी शरद पवार अशी भाषा का करत आहेत? असा सवाल पंतप्रधान मोदींनी केला. शरद पवारांना देशातील बाजार समित्यांमधील किंमतीसंदर्भातील रॅकेटबद्दल प्रश्न विचारला गेला, त्यावरही शरद पवारांनी उत्तर दिलंय. शेतकऱ्यांच्या हितासाठीच एपीएमसी सुधारणांना चालना दिली जात आहे. जेणेकरून शेतकऱ्यांना बाजार समित्यांशिवाय वेगळा पर्याय उपलब्ध होईल. अधिक व्यापाऱ्यांची नोंद झाल्यावर स्पर्धा वाढेल आणि बाजार समित्यांधील किंमती ठरवणारे रॅकेट उद्ध्वस्थ होईल, असं उत्तर त्यावेळी शरद पवार यांनी दिलं होतं. यामुळे शरद पवारांची बदलेली भाषा ही आपण समजून घेतली पाहिजे, असं पंतप्रधान मोदी म्हणाले. ज्या राज्यांमध्ये विरोधकांचे सरकार आहे. त्यांनीही कमी जास्त प्रमाणात कृषी क्षेत्रात सुधारणा करण्याचा प्रयत्न केला आहे. यामुळे आमचे सरकार विकासाच्या राजकारणावर विश्वास ठेवतं. देशाची अधोगती करणारे राजकारण आम्हाला करायचे नाही, असं म्हणत पंतप्रधान मोदींनी कृषी कायद्यांना विरोध करणाऱ्यांवर भोजपुरीतील एक म्हण सांगितली. काही लोक असे आहेत, 'ना खेलब ना, खेल देब, खेल बे बिघाडत. म्हणजे ना खेळणार, ना खेळू देणार आणि खेळही बिघडवणार, असं म्हणत मोदींनी विरोधकांवर शरसंधान साधलं. यावळे राष्ट्रवादी काँग्रेसच्या खासदार आणि शरद पवार यांच्या कन्या सुप्रिया सुळे या सभागृहात होत्या. छोट्या शेतकऱ्यांसाठी बीयाणापासून ते बाजारापर्यंत अनेक सुधारणा केल्या. यामुळे छोट्या शेतकऱ्यांना फायदा मिळू शकेल. डेअर आणि सहकार क्षेत्र सक्षक्त आणि बळकटही आहे. याच धरतीवर फळे, भाजीपाला आणि फुलं यांच्यातून शेतकऱ्यांना फायदा मिळेल यासाठी प्रयत्न केला पाहिजे. शेतकऱ्यांना पर्याय उपलब्ध करून देण्यासाठी गरज आहे. १० हजार फार्मर्स प्रोड्युसर्स ऑर्गनायजेशन ( FPO) स्थापन करण्याचा प्रयत्न केला जात आहे. महाराष्ट्रात या संस्था मोठ्या प्रमाणात आहेत. केरळ सारख्या इतर राज्यातही या संस्था स्थापन करण्याचे प्रयत्न करण्यात येत आहेत. या संस्थांमुळे बाजारात शेतकरी हा आपल्या मालाची किंमत ठरवण्यात सक्षम असेल. आणि शेतकरी अधिक बळकट होईल, हा आपला विश्वास आहे आहे पंतप्रतंप्रधान मोदी म्हणाले. शेतकऱ्यांचे पवित्र आंदोलन आंदोलनजीवींनी हायजॅक केलेः PM मोदी Andolanjivi : 'आंदोलनजीवी' शब्दावरून पंतप्रधान मोदींवर चोहोबाजूंनी पलटवार! एफपीओच्या माध्यामातून बँकेतून निधीही मिळू शकतो, कृषी उत्पन्न साठवण्याची व्यवस्थाही करू शकतो एवढचं नव्हे तर कोल्ड स्टोरचीही व्यवस्था करता येऊ शकते. याशिवाय सरकारने १ लाख कोटी रुपयांची तरतूद ही कृषी क्षेत्रातील पायभूत सुविधांसाठी केली आहे. महिला बचत गटाच्या माध्यमातून शेतकऱ्यांचा आर्थिक विकास करण्याचा प्रयत्न केला जात आहे, अशी माहिती पंतप्रधान मोदींनी दिली.  शेतकऱ्यांसंबधी शरद पवारांची भूमिका संशयास्पद, PM मोदींचे शरसंधान
रिहानाचं कौतुक कंगनाला पाहवेना, म्हणाली- 'तिच्यात काय आहे एवढं खास'|Madhura Nerurkar|Updated: 03 Feb 2021, 04:32:00 PM||मुंबई- जवळपास दोन महिन्यांपासून सुरू असणाऱ्या शेतकरी आंदोलनाला आता एक नवीन ऊर्जा मिळाली आहे. फक्त देशातूनच नाही तर परदेशातूनही या आंदोलनाला पाठिंबा दिला जात आहे. नुकतच पॉपस्टार रिहाना हिनेही शेतकरी आंदोलनासंदर्भात ट्वीट केलं. तिच्या एका ट्वीटमुळे जागतिक पातळीवर हा विषय चर्चिला जाऊ लागला. यानंतर अनक सेलिब्रिटींनी सोशल मीडियावर या आंदोलनाल पाठिंबा दिला. अचानक रिहाना लाइमलाइटमध्ये आल्याचं अभिनेत्री कंगना रणौतला फारसं पटलेलं दिसत नाही. सगळीकडे रिहानाची चर्चा होत आहे असं दिसताच कंगनाने रिहानावर आपला राग काढला. 'पंगा' गर्लने तिची तुलना सुनिधी चौहान आणि नेहा कक्कर यांच्याशी केली. एवढंच नाही तर रिहानाविरोधात ती काही आक्षेपार्ह शब्दही बोलली. जेव्हापासून रिहानाने शेतकरी आंदोलनासंबंधी ट्वीट केलं तेव्हापासून ती लोकांमध्ये चर्चेचा विषय झाली आहे. विशेषत: भारतीय रिहानाबद्दलची माहिती शोधण्यात गुंतले असल्याचं दिसलं. काही तासांतच फक्त देशातच नाही तर जगभरात रिहाना ट्रेण्डमध्ये आली. भारतात रिहानासाठीची असणारी उत्सुकता पाहून कंगनाने एक ट्वीट केलं. या ट्वीटमध्ये रिहाना इतर गायिकांप्रमाणे असल्याचं दाखवण्याचा अयशस्वी प्रयत्न कंगनाने यावेळी केला. कंगनाने तिच्या ट्वीटमध्ये रिहानासाठी बरेच अपशब्दही वापरले. कंगनाने ट्वीटमध्ये रिहानाचं सामान्य गायिका म्हणून वर्णन केलं आहे. तिच्यात काय विशेष आहे असा प्रश्नही तिने लोकांना विचारला. कंगनाने ट्वीटमध्ये लिहिले की, 'हो नक्कीच भारताला हे जाणून घ्यायचे आहे, भारतीयांना सहज समजेल अशा शब्दांत सांगायचं झालं तर ती (रिहाना) सुनिधी चौहान आणि नेहा कक्कर यांच्यासारखीच एक गायिका आहे. त्यात विशेष असं काय आहे? यानंतर कंगनाने रिहानासाठी काही आक्षेपार्ह शब्दही वापरले. रिहानाने शेतकरी आंदोलनासाठी काय केलं ट्वीट भारतात सध्या सुरू असलेल्या शेतकरी आंदोलनासंदर्भात रिहानाने केलेलं ट्वीट सोशल मीडियावर ट्रेण्ड होत आहे. आपण शेतकरी आंदोलनाबद्दल का बोलत नाही असं ट्वीट तिने केलं. यासोबतच #FarmerProtest हा हॅशटॅगही वापरला. ट्विटरवर रिहानाचे १०१ दशलक्ष फॉलोअर्स आहेत आणि लोकप्रियतेच्या बाबतीत ती जगात चौथ्या स्थानावर येते. रिहानाच्या ट्वीटनंतर भारतातील शेतकऱ्यांचं आंदोलन संपूर्ण जगासमोर आलं. तिचं हे ट्वीट १९२.६ हजार लोकांनी री-ट्वीट केलं. कंगनाने रिहानाला म्हटलं मूर्ख रिहानाच्या या ट्वीटवर अभिनेत्री कंगना रणौतनं तिला उत्तर दिलं आहे. कंगनानं रिहानाच्या ट्ववीटवर प्रतिक्रिया देताना म्हटलं की, ‘यावर कोणीही बोलत नाही कारण ते शेतकरी नाहीत तर दहशतवादी आहेत. जे देशाला तोडण्याचं काम करत आहेत. ज्यानंतर चीन भारताचं तुकडे करण्याचा प्रयत्न करत आहे. जेणेकरून नंतर तो कमकूवत झालेल्या प्रदेशांवर आपलं वर्चस्व प्रस्थापित करेल आणि मग अमेरिकेप्रमाणे चायनिज कॉलनी उभी करू शकेल. तुम्ही मूर्ख आहात पण आम्ही आमचा देश असा विकत नाही आहोत. जसं तुम्ही मूर्ख लोकांनी केलं आहे.’ 
आंदोलनाची छबी बिघडवण्यामागे राजकीय पक्षांचा हात, शेतकरी नेत्यांचा आरोप|Shubhangi Palve|Updated: 26 Jan 2021, 04:21:00 PM||नवी दिल्ली : केंद्रानं लागू केलेल्या तीन कृषी कायद्यांविरोधात प्रजासत्ताक दिनाच्या निमित्तानं शेतकऱ्यांकडून काढण्यात आलेल्या ट्रॅक्टर रॅली दरम्यान अनेक दुर्दैवी घटना घडल्या. काही ठिकाणी पोलीस आणि आंदोलकांत झटापट झाली. यात अनेक जण जखमीही झाले. तर दिल्लीतील आयकर कार्यालयाजवळ एका आंदोलकाचा मृत्यू झाला. तर दुसरीकडे, काही आंदोलकांनी लाल किल्ल्याच्या तटबंदीवर आणि घुमटावर चढून झेंडा फडकावला. गर्दीवर नियंत्रण मिळवण्यात पोलिसांना यश येऊ शकलं नाही. न्यूज एजन्सी एएनआयनं दिलेल्या माहितीनुसार, कायदे व्यवस्था सुनिश्चित करण्यासाठी दिल्लीच्या अनेक भागांत मोबाईल सेवा बंद करण्यात आल्या आहेत. दुसरीकडे, शेतकरी संघटनेचे नेते राकेश टिकैत यांनी केलेल्या दाव्यानुसार, शेतकऱ्यांकडून करण्यात आलेल्या आंदोलनावर अद्यापही शेतकरी नेत्यांचं नियंत्रण आहे. 'जे लोक अशांती निर्माण करण्याचा प्रयत्न करत आहेत ते राजकीय पक्षांचे लोक आहेत. हे लोक आंदोलनाची छबी बिघडवण्याचा प्रयत्न करत आहेत', असंही राकेश टिकैत यांनी म्हटलंय. स्वराज अभियान प्रमुख आणि शेतकऱ्यांचे प्रतिनिधी योगेंद्र यादव यांनी, आंदोलनाची छबी बिघडेल असं कोणतंही कृत्य न करण्याचं आवाहन केलंय. यासाठी योगेंद्र यादव यांनी एक व्हिडिओ जारी केला आहे. पाहा : PHOTO : दिल्ली सीमेवर घमासान, पोलिसांच्या लाठीचार्जनंतर आंदोलकर्त्यांनी उपसल्या तलवारी देशाच्या शेतकरी आंदोलनाचा मान तुमच्या हातात आहे. शेतकरी आंदोलनाला नुकसान होऊ शकेल, असं कोणतंही कृत्य करू नये, असं आवाहन योगेंद्र यादव यांनी केलंय. 'मी शाहजहाँपूरमध्ये आहे आणि इथे अगदी व्यवस्थितपणे रॅली सुरू आहे. तीन-चार ठिकाणी बॅरिकेडस तोडण्यात आले, असं पोलिसांकडून समजतंय. शेतकरी दुसऱ्या भागांतही दाखल झालेले आहेत. संयुक्त किसान मोर्चाकडून जो मार्ग निश्चित करण्यात आला आहे त्याच मार्गावर राहा. त्यापासून वेगळं होण्याचा काहीही लाभ होणार नाही. शांततेत आंदोलन केलं तरच शेतकरी जिंकू शकतील. गेल्या दोन महिन्यांपासून देशानं आणि सगळ्या जगानंच शेतकऱ्यांची ताकद आणि धैर्य पाहिलंय. शांती भंग झाली तर आपली ताकद भंग होईल' असंही योगेंद्र यादव यांनी म्हटलंय. 
कृषीमंत्र्यांनी शेतकऱ्यांना दिलेला प्रस्ताव अजूनही कायम : पंतप्रधान मोदी|Shubhangi Palve|Updated: 30 Jan 2021, 04:14:00 PM|हायलाइट्स: कृषी मंत्र्यांनी दिलेला प्रस्ताव आजही कायम : पंतप्रधान नरेंद्र मोदी १ फेब्रुवारी रोजी संसदेसमोर सादर होणार केंद्रीय अर्थसंकल्प २०२१ गुलाम नबी आझाद, विनायक राऊत यांची उपस्थिती|नवी दिल्ली : केंद्र सरकारकडून आज (शनिवारी, ३० जानेवारी २०२१) बोलावण्यात आलेल्या सर्वपक्षीय बैठकीत नेत्यांसमोर पंतप्रधान नरेंद्र मोदी यांनी कृषी कायद्यांवर भाष्य केलंय. सध्या सुरु असलेल्या संसदेच्या अर्थसंकल्पीय अधिवेशनाचं कामकाज व्यवस्थितरित्या पार पडावं यासाठी सरकारकडून या बैठकीचं आयोजन करण्यात आलं होतं. वेगवेगळ्या पक्षाच्या नेत्यांनी वेगवेगळे मुद्देही या बैठकीत उपस्थित केले. 'कृषी मंत्र्यांनी दिलेला प्रस्ताव आजही कायम' केंद्राकडून आंदोलनकर्त्या शेतकऱ्यांनी समोर मांडलेल्या मुद्यांवर चर्चेतून तोडगा काढण्याचा निरंतर प्रयत्न केला जातोय. केंद्रीय कृषी मंत्र्यांनी तीन कृषी कायद्यांबाबतच्या मांडलेल्या प्रस्तावावर केंद्र आजही कायम आहे, असंही पंतप्रधान मोदींनी आजच्या डिजिटल बैठकीत म्हटलं आहे. '२२-२३ जानेवारी रोजी कृषी मंत्री नरेंद्र सिंह तोमर यांनी जो प्रस्ताव दिली होती ती आजही कायम आहे. तुम्ही चर्चेसाठी तयार असाल तर मी केवळ एका फोन कॉलवर हजर असेन, असं त्यांनी म्हटलं होतं. सरकार अजूनही चर्चेसाठी तयार आहे, हेच पंतप्रधान नरेंद्र मोदींनी सांगितलं' असं केंद्रीय मंत्री प्रल्हाद जोशी यांनी बैठकीनंतर मीडियाशी बोलताना म्हटलं. संसदेची प्रतिष्ठा जपा : लोकसभा सभापती 'सदनाचं कामकाज सुरळीतपणे चालावं आणि संसदेची प्रतिष्ठा विसरू नये, अशी सर्व सदस्यांकडून अपेक्षा आहे. कुणाला कोणताही मुद्दा मांडायचा असल्यास पुरेसा वेळ दिला जाईल. सर्व पक्षांकडे आग्रह आहे की संसदेची प्रतिष्ठा कायम राखावी. तसं प्रत्येकानं आश्वासन दिलं आहे. मी सर्व राजकीय पक्षांना याची विनंती केली आहे' असं शुक्रवारी लोकसभेचे सभापती ओम बिर्ला यांनी सर्वपक्षीय बैठकीत म्हटलं. सर्वपक्षीय नेते उपस्थित शुक्रवारपासून संसदेच्या अर्थसंकल्पीय अधिवेशनाला सुरुवात झालीय. पहिल्याच दिवशी २० विरोधी पक्षांकडून राष्ट्रपतींच्या अभिभाषणावर बहिष्कार टाकण्यात आला होता. १ फेब्रुवारी रोजी संसदेसमोर केंद्रीय अर्थसंकल्प २०२१ सादर केलं जाणार आहे. याच पार्श्वभूमीवर, कृषी कायद्यांविरोधातील शेतकरी आंदोलनावर अर्थसंकल्पीय अधिवेशनात गदारोळ होण्याची शक्यता लक्षात घेऊन या बैठकीचं आयोजन करण्यात आलं होतं. या बैठकीला राज्यसभेतील विरोधी पक्षनेते आणि वरिष्ठ कॉंग्रेस नेते गुलाम नबी आझाद, लोकसभेतील तृणमूल कॉंग्रेसचे नेते सुदीप बंडोपाध्याय, शिरोमणी अकाली दलाचे नेते बलविंदरसिंग भुंदड, शिवसेनेचे विनायक राऊत यांच्यासहीत इतर अनेक नेते उपस्थित होते. 
Pasha Patel: कृषी कायद्यावरुन पाशा पटेलांची शरद पवार, राजू शेट्टींवर टीका|Sunil Tambe|Updated: 10 Feb 2021, 08:49:00 AM|हायलाइट्स: दिल्लीतील शेतकरी आंदोलन हे शेतकऱ्यांच्या हिताचे राहिले नाही. हे आंदोलन आता राजकीय बनले आहे. शेतकरी आंदोलनाच्या नावाखाली नेत्यांचा तमाशा सुरू आहे- राज्य कृषीमूल्य आयोगाचे माजी अध्यक्ष पाशा पटेल यांची टीका. शरद पवार हे स्वत’ला शेतकऱ्यांचा आत्मा समजतात, मग कृषी विधेयकावरील चर्चेदरम्यान ते राज्यसभेत गैरहजर का होते ?: पाशा पटेल यांचा सवाल. ही राजकीय मंडळी शेतकरी आंदोलनाच्या नावाखाली आंदोलनाचा तमाशा करत आहेत. कृषी कायद्यावरुन विरोधक मंडळी शेतकऱ्यांची दिशाभूल करत आहेत. हा कायदा ऐच्छिक आहे- पाशा पटेल.|कोल्हापूर: दिल्लीतील शेतकरी आंदोलन हे शेतकऱ्यांच्या हिताचे राहिले नाही. हे आंदोलन आता राजकीय बनले आहे. शेतकरी आंदोलनाच्या नावाखाली नेत्यांचा तमाशा सुरू आहे.’अशी टीका राज्य कृषीमूल्य आयोगाचे माजी अध्यक्ष पाशा पटेल (Pasha Patel) यांनी केली. कोल्हापुरात आयोजित पत्रकार परिषदेत त्यांनी शेतकरी आंदोलनाच्या राजकारणावरुन राष्ट्रवादी काँग्रेसचे नेते शरद पवार (Sharad Pawar) आणि स्वाभिमानी शेतकरी संघटनेचे नेते राजू शेट्टी (Raju Shetty) यांचाही समाचार घेतला. ( pasha patel criticizes ncp leader sharad pawar and raju shetty ) सर्किट हाऊस येथे झालेल्या पत्रकार परिषदेत पटेल म्हणाले, ‘शरद पवार हे स्वत’ला शेतकऱ्यांचा आत्मा समजतात, मग कृषी विधेयकावरील चर्चेदरम्यान ते राज्यसभेत गैरहजर का होते ? ते गैरहजर राहण्यामागे काय चमत्कार घडला, नेमकी काय भानगड आहे ? कृषी कायद्यावरुन सध्या राजकारण सुरू आहे. स्वाभिमानी शेतकरी संघटनेचे नेते राजू शेट्टी हे स्वत:चे अस्तित्व टिकवण्यासाठी आंदोलन करत आहेत. त्यांच्या मागे शेतकरी आहेत का?, सदाभाऊ खोत फुटले नसते तर ते भाजपसोबत असते. तुमचा माणूस फुटला म्हणून भाजप बेईमान कसा ? अशी विचारणाही पटेल यांनी केली. राजू शेट्टी म्हणजे सेना गेलेले पती असा टोलाही त्यांनी लगाविला. पटेल म्हणाले, ‘ केंद्र सरकार सगळया गोष्टीवर चर्चा करायला तयार आहे. पण शेतकरी आंदोलनातील नेते मंडळी आडमुठेपणाने वागत आहेत. त्यांना शेतकऱ्यांचे प्रश्न सोडवायचे नाहीत. हे आंदोलन शेतकऱ्यांचे हिताचे राहिलेले नाही. त्यामध्ये राजकारणाचा शिरकाव झाला आहे. ही राजकीय मंडळी शेतकरी आंदोलनाच्या नावाखाली आंदोलनाचा तमाशा करत आहेत. कृषी कायद्यावरुन विरोधक मंडळी शेतकऱ्यांची दिशाभूल करत आहेत. हा कायदा ऐच्छिक आहे. ’ क्लिक करा आणि वाचा- समुद्राचं खारट पाणी पिण्यायोग्य करणार; मुंबई महापालिकेत प्रस्ताव मंजूर पत्रकार परिषदेला भाजपचे महानगर जिल्हाध्यक्ष राहूल चिकोडे, पश्चिम महाराष्ट्र देवस्थान व्यवस्थापन समितीचे अध्यक्ष महेश जाधव, विजय जाधव, दिलीप मेत्राणी, विजय अग्रवाल आदी उपस्थित होते. क्लिक करा आणि वाचा- hasina begum: हसीना बेगम यांचे निधन; पाकिस्तानातून १८ वर्षांनी झाली होती सुटका क्लिक करा आणि वाचा- भाजप नेते आशीष शेलार यांचे मुख्यमंत्र्यांना पत्र; केली 'ही' मागणी 
farmers protest : शेतकरी आणि सरकारमध्ये आता बुधवारी बैठक; कृषीमंत्री बोलले...|Sachin Fulpagare|Updated: 19 Jan 2021, 08:26:00 AM||नवी दिल्लीः आंदोलनकारी शेतकरी संघटनांसह ( farmers protest ) सरकारची चर्चेची दहावी फेरी आता बुधवारी २० जानेवारीला होणार आहे. यापूर्वी ही चर्चा १९ जानेवारीला म्हणजे आज होणार होती. 'तिन्ही कृषी कायदे ( farm laws ) देशातील शेतकर्‍यांची परिस्थिती आणि दिशा बदलतील. कायदेशीर निर्बंधांपासून मुक्तता, उत्पादनाला योग्य दर देणे, महागड्या पिकांच्या लागवडीस प्रोत्साहन देणे आणि त्यांना अन्न प्रक्रिया उद्योगाशी जोडणे. कृषी सुधारणा शेतकऱ्यांसाठी उपयुक्त ठरणार आहेत, असं राष्ट्रीय सहकारी व्यवस्थापन संस्थेत आयोजित ग्रामीण स्वयंसेवी संस्थांच्या राष्ट्रीय परिषदेत नरेंद्र सिंह तोमर ( narendra singh tomar ) बोलत होते. 'शेतकरी संघटनांनी पर्यायांवर चर्चा केली तर निश्चितच तोडगा निघू शकेल' शेतकरी संघटनांनी मंगळवारच्या बैठकीत पर्यायांवर चर्चा केली तर नक्कीच तोडगा निघेल. जेव्हा जेव्हा चांगली गोष्ट येते तेव्हा त्यात अडथळे येतात. त्यांचा संदर्भ कृषी सुधारणांविरोधासाठी शेतकरी आंदोलनाकडे होता. किमान आधारभूत किंमत (MSP) संपुष्टात येणार आहे, याबद्दल देशभर संभ्रम पसरवला जात आहे. सरकारने अनेक मंचांवर वारंवार स्पष्टीकरण दिले आहे की एमएसपी सुरू राहील आणि सरकारी खरेदी सुरूच राहील. आता डाळी आणि तेलबिया यांचा समावेश एमएसपीमध्ये झाल्याने सरकारने त्यांच्या उत्पादनांची खरेदीही सुरू केली आहे, असं तोमर म्हणाले. मुख्यमंत्री ठाकरेंवर कर्नाटकातील नेते बरसले; CM येडियुरप्पांचेही प्रत्युत्तर, म्हणाले... देशात अन्नधान्याचं अतिरिक्त उत्पादनात झाल्याचा दावा करत तोमर यांनी कृषी क्षेत्रातील असमतोलाबद्दलही चिंता व्यक्त केली. बड्या आणि लहान शेतकर्‍यांची परिस्थिती वेगळी आहे. हे लक्षात घेता सरकारने छोट्या शेतकर्‍यांना अनुदान, एमएसपी, तंत्रज्ञान आणि बाजारपेठात त्यांचा सहभाग वाढवणे यासारखे फायदे देण्यासाठी अनेक उपाययोजना केल्या आहेत, असं सांगितलं. सोमनाथ मंदिर ट्रस्टच्या अध्यक्षपदी PM मोदी, अमित शहांच्या शुभेच्छा दीर्घकाळापासून कृषी तज्ज्ञ शेतीविषयक सुधारणांसाठी कृषी शास्त्रज्ञ, शेतकरी संघटना आणि या क्षेत्रात कार्यरत असलेल्या इतर विद्वानांशी चर्चा करत आलो आहे. स्वामीनाथन समितीच्या शिफारशीत सुधारणांवर जोर देण्यात आला. हा बदल शेतीत कायदेशीर सुधारणेची गरज लक्षात घेऊन आणण्यात आला आहे. या कायद्यांची गरज फार पूर्वी जाणवली गेली होती. पण तत्कालीन सरकारे 'दबाव आणि प्रभावा'पुढे यापुढेही हतबल होते. पण पंतप्रधान नरेंद्र मोदी यांनी संसदेमध्ये दोन नवीन कायदे आणि एक कायदा दुरुस्त करण्याचा प्रस्ताव शेतकऱ्यांच्या हितासाठी मंजूर केला, असं कृषीमंत्री नरेंद्र सिंह तोमर यांनी सांगितलं. 
थरारक! दिल्लीत भरधाव ट्रॅक्टर पलटी, शेतकऱ्याचा जागीच मृत्यू; CCTV मध्ये टिपली गेली घटना|Sachin Fulpagare|Updated: 27 Jan 2021, 08:28:00 AM||नवी दिल्ली: केंद्र सरकारच्या तीन नवीन कृषी कायद्याविरूद्ध आयोजित ( farmers protest ) ट्रॅक्टर परेड दरम्यान, दिल्लीतील आयटीओ येथे ट्रॅक्टर पलटी ( tractor overturned at ito ) झाल्याने ट्रॅक्टरमध्ये बसलेल्या ( tractor rammed into barricades ) एका शेतकऱ्याचा जागीच मृत्यू ( protesting farmer died ) झाला. मृत शेतकर्‍याशी संबंधित माहिती गोळा केली जात आहे. ट्रॅक्टर पलटी झाल्याने त्यात शेतकऱ्याचा मृत्यू झाला. शेतकऱ्याने नियोजीत मार्ग सोडला होता आणि गाझीपूरच्या सीमेवरून प्रवेश करणाऱ्या इतर शेतकऱ्यांसोबत आला होता, अशी माहिती पोलिसांनी दिली. ट्रॅक्टर अतिशय वेगात चालवण्यात येत होता. यामुळे ट्रॅक्टर पलटी झाला आणि त्यात शेतकऱ्याचा मृत्यू झाला. काही शेतकरी तिथेच धरणे आंदोलनाला बसले आणि पोलिसांनी गोळी मारली, असा आरोप केल्याचं पोलिसांनी सांगितलं. पण आता या घटनेचे सीसीटीव्ही फुटेज समोर आले आहे. या घटनेत मृत्यू झालेल्या शेतकऱ्याचे नाव नवनीत सिंह आहे. मृत शेतकरी हा नवनीत हा उत्तर प्रदेशातील रामपूर जिल्ह्यातल्या डिबडीबा गावचा रहिवासी होता. हे गाव उत्तराखंडच्या बाजपूर सीमेला लागून आहे. नवनीत सिंगचं नुकतेच लग्न झालं होतं. परेडमध्ये सहभागी असलेली व्यक्ती ट्रॅक्टर चालवत होती आणि ट्रॅक्टर पलटी झाल्याने तो त्याखाली दाबला गेला, अशी माहिती पोलिसांनी दिली. दिल्लीत शेतकऱ्यांच्या ट्रॅक्टर परेडमधील हिंसाचाराला केंद्र जबाबदारः शरद पवार दिल्लीत शेतकऱ्यांच्या ट्रॅक्टर परेडला हिंसक वळण; पंजाब, हरयाणात हाय अलर्ट जारी राजधानी दिल्लीत अनेक ठिकाणी पोलिसांसोबत आंदोलन करणार्‍या शेतकऱ्यांची झटापट झाली. अनेक शेतकरी नियोजित मार्ग सोडून ऐतिहासिक लाल किल्ल्याच्या परिसरात आणि दिल्लीतील आयटीओ भागात दाखल झाले. यामुळे परिस्थिती नियंत्रणात आणण्यासाठी पोलिसांना लाठीचार्ज करावा लागला आणि अश्रुधुराच्या नळकांड्या फोडाव्या लागल्या. आयटीओ भागात लाठ्याकाठ्या घेऊन अनेक आंदोलनकर्ते पोलिसांवरच धावून गेल्याने गोंधळाची स्थिती निर्माण झाली. ट्रॅक्टरच्या सहाय्याने पोलिसांची बस ढकलताना दिसून आले. 
राकेश टिकैत यांच्या अश्रुंनी चित्रचं पालटलं; गाझीपूर सीमा पुन्हा गजबजली!|Shubhangi Palve|Updated: 29 Jan 2021, 09:07:00 AM|हायलाइट्स: निराश झालेल्या शेतकरी नेते राकेश टिकैत यांच्या अश्रुंचा बांध फुटला आयुष्य संपवेन पण आंदोलन संपवणार नाही : राकेश टिकैत यांचा निर्धार टिकैत यांचा व्हिडिओ व्हायरल... उत्तर प्रदेशातून हजारो शेतकरी पुन्हा सीमेवर दाखल|नवी दिल्ली : राजधानी दिल्लीत प्रजासत्ताक दिनाला ट्रॅक्टर रॅलीत झालेल्या हिंसाचारानंतर आंदोलक द्विधा मनस्थितीत होते. काही ठिकाणांवरून आंदोलकांना पोलिसांकडून उठवण्यात आलंय आणि आंदोलनस्थळ रिकामं करण्यात आलंय. गाझियाबादमध्येही प्रशासनाकडून हा प्रयत्न करण्यात आला. परंतु, यामुळे निराश झालेल्या शेतकरी नेते राकेश टिकैत यांना आपले अश्रू आवरता आले नाहीत. टीव्हीवर टिकैत यांना अशा अवस्थेत पाहिल्यानंतर शेतकऱ्यांनी पुन्हा एकदा आंदोलनाचा निर्धार केलाय. आंदोलनस्थळावरची कमी झालेली गर्दी पुन्हा एकदा वाढू लागली. वेगवेगळ्या ठिकाणांवरून शेतकरी आंदोलक इथे अर्ध्या रात्रीपर्यंत दाखल होताना दिसले. प्रशासनाच्या कडक धोरणानंतर सीएपीएफच्या तीन तुकड्या, पीएसीच्या सहा तुकड्या आणि १००० पोलीस कर्मचारी या भागात तैनात करण्यात आले होते. भारतीय किसान युनियनचे नेते राकेश टिकैत मात्र शेतकऱ्यांच्या मागण्यांवर अडून राहिले. 'आयुष्य संपवेन पण आंदोलन संपवणार नाही' असा पवित्राच त्यांनी घेतला. एका टीव्ही मुलाखतीत त्यांना आपले अश्रू रोखता आले नाहीत. त्यांचा रडण्याचा व्हिडिओ समोर आल्यानंतर काही वेळातच व्हायरल झाला... आणि टिकैत यांना पाठिंबा देण्यासाठी उत्तर प्रदेशातील अनेक जिल्ह्यांतील शेतकरी गाझीपूर सीमेवर दाखल होऊ लागले. काही वेळापूर्वी आंदोलन संपणार? शेतकरी नेत्यांना अटक होणार? अशी शक्यता व्यक्त केली जात होती. परंतु, शेतकर्‍यांची वाढती संख्या पाहता रात्रीच सुरक्षादलानं आंदोलनस्थळावरून काढता पाय घेतला. काही जवानांनी आपली शिफ्ट संपल्याचं कारण पुढे केलं. पोलीस अधिकारी - कर्मचाऱ्यांनीही रात्रीच आंदोलनस्थळ सोडलं. वाचा : Tractor Rally : शेतकरी नेत्यांविरोधात 'लूकआऊट नोटीस' जारी, पासपोर्ट जप्त करणार 
ट्रॅक्टर रॅली उधळण्यासाठी पाकिस्तानातून ३०० ट्विटर हँडल, पोलिसांचा दावा|महाराष्ट्र टाइम्स|Updated: 25 Jan 2021, 08:49:00 AM||वृत्तसंस्था, नवी दिल्ली : प्रजासत्ताक दिनी होत असलेली आंदोलक शेतकऱ्यांची प्रस्तावित ट्रॅक्टर रॅली उधळण्यासाठी पाकिस्तानातून तब्बल ३००हून अधिक ट्विटर हँडल कार्यन्वित करण्यात आली होती, असा खळबळजनक दावा दिल्ली पोलिसांनी रविवारी केला आहे. या पार्श्वभूमीवर सुरक्षेचे मोठे आव्हान असून प्रजासत्ताक दिनाचा सोहळा संपल्यानंतर ट्रॅक्टर रॅली होईल आणि त्यासाठी कडक बंदोबस्त ठेवला जाईल, अशी माहिती विशेष पोलिस आयुक्त (गुप्तवार्ता) दीपेंद्र पाठक यांनी दिली. 'लोकांची दिशाभूल करून संभ्रम निर्माण करत शेतकऱ्यांची प्रस्तावित ट्रॅक्टर रॅली उधळण्यासाठी १३ ते १८ जानेवारी या कालावधीत पाकिस्तानातून ३०८ ट्विटर हँडल कार्यन्वित करण्यात आली होती. याबाबत विविध यंत्रणांकडूनही गुप्तवार्ता मिळाली होती,' असे पाठक यांनी शनिवारी पत्रकार परिषदेत सांगितले. याबाबत दिल्ली पोलिसांनी हरयाणा आणि उत्तर प्रदेश पोलिसांच्या अधिकाऱ्यांशीही चर्चा केली आहे. प्रजासत्ताक दिनाचे संचलन संपल्यानंतर ट्रॅक्टर रॅलीसाठी कडक बंदोबस्त तैनात करण्यात येईल, असे त्यांनी स्पष्ट केले. शेतकऱ्यांच्या ट्रॅक्टर रॅलीच्या मार्गांबाबत अधिक माहिती देताना पाठक यांनी स्पष्ट केले की, ही रॅली टिकरी, सिंघू आणि गाझीपूर सीमेवरून दिल्लीत प्रवेश करेल आणि नंतर आपल्या मूळ ठिकाणी परत येईल. तीन मार्गांवर १७० किमीच्या मार्गांची परवानगी शेतकऱ्यांना देण्यात आली आहे. रॅली शांततापूर्ण आणि शिस्तबद्ध रितीने पार पडावी, यासाठी ट्रॅक्टरची मार्गांवर विभागणी करण्यात यावी आणि प्रजासत्ताक दिनाचा सोहळा तसेच सुरक्षा व्यवस्थेला कोणतीही बाधा पोहचू नये, अशा पद्धतीने रॅली पार पडेल, असे पाठक यांनी सांगितले. केंद्र सरकारच्या तीन कृषी कायदे हटवण्याच्या मागणीसाठी नोव्हेंबर महिन्यापासून शेतकरी राजधानी दिल्लीच्या सीमांवर आंदोलन करत आहेत. कृषी कायद्यांच्या निषेधार्थ दिल्लीत प्रजासत्ताक दिनी ट्रॅक्टर रॅली काढण्यास शेतकऱ्यांच्या संघटनांना शनिवारी दिल्ली पोलिसांकडून परवानगी मिळाली होती. त्यासाठी रविवारी संध्याकाळपर्यंत दिल्लीच्या विविध सीमांवर १२ ते १३ हजार ट्रॅक्टर दाखल झाले होते. शेतकऱ्यांनी आपली ट्रॅक्टर रॅली दिल्लीच्या बाहेर करावी, अशी भूमिका पोलिसांनी प्रारंभी घेतली होती. मात्र दिल्लीतील व्यग्र आउटर रिंग रोडवरच ट्रॅक्टर रॅली करण्याचा पवित्रा शेतकऱ्यांनी कायम ठेवला होता. अखेर शेतकरी संघटना व दिल्ली पोलिस यांच्यात चर्चेच्या तीन फेऱ्या पार पडल्यानंतर, अखेरीस चौथ्या फेरीत या ट्रॅक्टर रॅलीला मान्यता देण्यात आली होती. 
रिहानाचा टॉपलेस फोटो ट्विट करत राम कदमांची कॉंग्रेसवर टीका|Bhagyashree Rasal|Updated: 16 Feb 2021, 06:35:00 PM||मुंबई: गेले सुमारे ८० दिवस सुरू असलेल्या शेतकऱ्यांच्या आंदोलनाला काही आंतरराष्ट्रीय मान्यवरांनी पाठिंबा दिला. पॉप गायिका रिहाना हिचाही समावेश होता. रिहाना हिने अनेक भागात इंटरनेट बंद करून केंद्र सरकारने शेतकऱ्यांवर केलेल्या कारवाईसंदर्भातील एक लेख सोशल मीडियावर शेअर केला होता. ‘आपण याबद्दल का बोलत नाही?’असा प्रश्न तिने ‘फार्मर्स प्रोटेस्ट’असा हॅशटॅग वापरून विचारला होता. त्यानंतर कॉंग्रेसनं तिच्या ट्विटचं समर्थन केलं होतं. पण रिहाना सध्या एका वेगळ्याच कारणामुळं चर्चेत आली आहे. काही तासांपूर्वी तिनं एक टॉपलेस फोटो शेअर केलाय. या फोटोत तिनं भारतीयांचं आराध्य दैवत असलेल्या गणपतीचं पेंडेंट गळ्यात घातलं आहे. या फोटोवरुन रिहानाला मोठ्या प्रमाणात ट्रोल करण्यात येत आहे. रिहानाच्या या फोटोवर भाजप नेते राम यांनी आक्षेप घेत टीका केली आहे. राम कदम यांनी रिहानावर टीका करतानाच कॉंग्रेसलाही घेरलं आहे. रिहानानं अर्धनग्न अवस्थेत गणपतीचं पेंडेंट परिधान करून हिंदू देवतांचा अपमान केलाय. आताही कॉंग्रेस रिहानाला पाठिंबा देणार का? असा सवाल त्यांनी कॉंग्रेसला विचारलाय. सध्या राम कदम यांच्या या ट्वटची चर्चा सुरू आहे. 
न्यायाची बूज राखा|महाराष्ट्र टाइम्स|Updated: 07 Feb 2021, 09:36:00 AM||विजय दिवाण भारतात १९५० सालापासून दरवर्षी २६ जानेवारी रोजी साजऱ्या होणाऱ्या प्रजासत्ताक दिनाला यंदा ७१व्या वर्षी प्रथमच मोठे लांच्छन लागले. राजधानी दिल्लीच्या सीमांवर गेले तब्बल साठ-पासष्ट दिवस शांततापूर्ण रीतीने आंदोलन करणाऱ्या सुमारे दोन लाख शेतकऱ्यांच्या विरोधातील एका उपद्रवी गटाने प्रजासत्ताक दिनी दिल्लीतील लाल किल्ल्यावर जिथे राष्ट्रध्वज फडकत होता; त्या जागी जाऊन दंगा केला आणि मोडतोड केली. त्यामुळे, देशात सर्वत्र खळबळ तर माजलीच, पण शिवाय जगभरात आपल्या देशाची नाचक्की झाली! हा सारा प्रकार का आणि कसा झाला, या मागचे सत्य जाणून घेणे आवश्यक आहे. गेल्या वर्षी २०२० सालाच्या फेब्रुवारीपासून करोना महामारीने भारताला आणि जगाला जर्जर केले होते. देशातील लाखो लोक आजारी पडले, हजारो लोक मृत्युमुखी पडले. त्या काळात शहरा-शहरांतून लागू केलेली दीर्घकालीन संचारबंदी, व्यवहारबंदी, आणि व्यापार-उद्योगांची टाळेबंदी यामुळे प्रचंड आर्थिक मंदी, बेकारी, कष्टकरी-कामगारांची उपासमार, ही संकटे निर्माण झाली. एकीकडे सारा देश या संकटांचा सामना करीत असतानाच केंद्र सरकारने पाच जून २०२० रोजी कृषिक्षेत्रावर गंभीर परिणाम करणारे तीन वटहुकूम जारी केले. देशातील कृषि-उत्पादनांच्या बाजारपेठांची आणि धान्याच्या विक्रीव्यवस्थेची अस्तित्वात असलेली मूळ चौकटच पूर्णपणे बदलणाऱ्या तरतुदी उपरोक्त वटहुकूमांमध्ये होत्या. देशातील कोणत्याही राज्य शासनांना, किंवा जागोजागच्या शेतकरी संघटनांना अजिबात विश्वासात न घेता हे तीन वटहुकूम केंद्र सरकारने काढले होते, आणि ते १४ सप्टेंबर २०२० रोजी संसदेसमोर मंजुरीसाठी ठेवण्यात आले. त्यावेळी, शासनाने या तीन वटहुकूमांमध्ये असणाऱ्या तरतुदींचा तपशीलही संसदेत नीटपणे मांडला गेला नाही. त्या तीनही वटहुकूमांमधील उणिवा आणि त्या उणिवांचे शेतकऱ्यांवर होणारे दुष्परिणाम यांबद्दल कोणतीही चर्चा संसदेत झाली नाही. आणि निखळ बहुमताच्या जोरावर हे तीन वटहुकूम 'शेतीविषयक नवे कायदे' म्हणून मंजूर करून घेण्यात आले. २७ सप्टेंबर २०२० रोजी त्या नव्या तीन कायद्यांना राष्ट्रपतींनी मान्यता दिली, आणि ते कायदे अधिकृत राजपत्राद्वारे देशात लागू केले गेले. खरेतर भारतीय राज्यघटनेच्या सातव्या शेड्यूलमधील (अनुसूची) दुसऱ्या क्रमांकाच्या यादीत असलेल्या १४, २६ व २८व्या नोंदींनुसार शेती, शेत-मालाची विक्री, आणि धान्याचे बाजार आणि व्यापार, हे सारे राज्यांच्या अखत्यारीतील विषय आहेत. आजपर्यंत राज्या-राज्यांतील कृषी-उत्पन्न बाजार समित्यांच्या मार्फतच शेतीत पिकलेल्या धान्याची किंवा शेतमालाची विक्री आणि व्यापार हा नियंत्रित केला जात होता. त्यासाठी राज्या-राज्यांत विशिष्ट कायदेही केले गेलेले आहेत. तसेच कोणत्याही राज्यातील शेतकऱ्यांना किंवा व्यापाऱ्यांना धान्याची आणि इतर शेती-मालाची विक्री देशभरात कुठेही करण्याचे स्वातंत्र्य आहे. राज्यघटनेच्या ३०१ कलमानुसार लोकांचे ते स्वातंत्र्य अबाधित राखण्याची जबाबदारी केंद्र सरकारची आहे. परंतु, या घटनात्मक तरतुदींकडे पूर्ण दुर्लक्ष करून केंद्र सरकारने सप्टेंबर २०२० मध्ये हे कायदे पारित केले. या तीन कायद्यांतील पहिला कायदा हा शेती-उत्पादनांच्या खरेदी-विक्रीवर सध्या राज्यनिहाय असणारी कायदेशीर बंधने नष्ट करणारा आहे. पूर्वीपासून ही बंधने जागोजागी कृषि-उत्पन्न बाजार समित्यांच्या कायद्यांनुसार आणि नियमांनुसार लागू आहेत. प्रत्येक समितीचे कार्यक्षेत्र आणि बाजारपेठा ठरलेल्या असतात. त्या कार्यक्षेत्रात समितीने ठरवलेले धान्य-दर आणि खरेदी-विक्रीचे नियम लागू होतात. ते नियम त्या त्या राज्यातील शेतकऱ्यांच्या उपयोगाचे आहेत. परंतु आता नव्या तीन कायद्यांतील पहिला कायदा हा सर्व राज्यांतील कृषी-उत्पन्न बाजार समित्यांचे अस्तित्व नष्ट करणारा आहे. दुसरा कायदा हा आजवर अत्यावश्यक वस्तू अधिनियमान्वये धान्याच्या व इतर शेतीमालाच्या साठेबाजीवर घातलेली बंधने काढून टाकणारा आहे. आणि तिसरा नवा कायदा हा 'कंत्राटी शेती'चे नियम बड्या भांडवलदारांसाठी अनुकूल करतो. या तीनही कायद्यांचा एकत्रित परिणाम म्हणून शेतीतली लागवड, उत्पादन, आणि या शेती-उत्पादनांचा व्यापार या तीनही गोष्टींमध्ये मोठी गुंतवणूक करण्याची संधी कॉर्पोरेट कंपन्यांच्या बड्या भांडवलदारांना मिळेल. मग हव्या त्या पिकांची लागवड करवून घेऊन, ती पिके देशाच्या खुल्या बाजारांत चढ्या भावाने विकण्याचे स्वातंत्र्य त्यांना मिळेल. या सर्व प्रक्रियेत शेतकऱ्यांना किमान हमी भाव मिळण्याची तरतूद कुठेच नाही. आणि म्हणूनच या तीन कायद्यांना विरोध करण्यासाठी पंजाब व हरयाणातील शेतकऱ्यांच्या चाळीस संघटनांनी 'संयुक्त किसान मोर्चा' तयार केला. सप्टेंबरमध्ये हे कायदे मंजूर झाल्यानंतर या संयुक्त किसान मोर्चाने आधी दोन महिने पंजाब व हरयाणात अनेक ठिकाणी शेतकऱ्यांची आंदोलने घडवली. मग नोव्हेंबरअखेर हे शेतकरी 'चलो दिल्ली'चा नारा देत दिल्लीकडे आले. हे कायदे रद्द केले जावेत, या मागणीसाठी हजारो शेतकरी हे संयुक्त किसान मोर्चातर्फे दिल्लीच्या सीमांवरील सिंघू, गाझीपूर, चिल्ला, आणि उत्तरप्रदेशातील मुजफ्फरनगर या ठिकाणांवर धरणे धरून बसले आहेत. हा संपूर्ण काळ त्यांनी शांततापूर्ण पद्धतीने धरणे आंदोलन सुरू ठेवले. या काळात आजपर्यंत नऊ-दहावेळा या सत्याग्रही शेतकऱ्यांची केंद्र सरकारशी चर्चा झाली. प्रत्येकवेळी सरकारने या कायद्यांत काही बदल करण्याचे प्रस्ताव दिले. हे कायदे दीड वर्षांपुरते स्थगित ठेवण्याची ऑफरही दिली. पण बदल, तात्पुरती स्थगिती वगैरे पर्याय न स्वीकारता ते पूर्णपणे रद्द करा अशीच मागणी शेतकऱ्यांनी कायम ठेवली. आणि ती मागणी सरकार मान्य करीत नसल्याने आजही हे आंदोलन शांततामय रीतीने सुरू आहे. वस्तुत: या प्रकरणी सरकारने देशातील या लक्षावधी नागरिकांची मागणी लक्षात घेऊन उपरोक्त तीनही कायदे रद्द करणे, आणि या देशातल्या घटनात्मक लोकशाही राज्यपद्धतीची बूज राखणे हेच न्यायाचे ठरेल यात शंका नाही. (लेखक ज्येष्ठ सामाजिक कार्यकर्ते आहेत.) 
​बर्ड फ्लू पसरवण्यासाठी शेतकरी खाताहेत चिकन बिर्याणी, भाजप आमदाराचं वक्तव्य​|Sachin Fulpagare|Updated: 10 Jan 2021, 05:44:00 PM||जयपूर / नवी दिल्ली: राजस्थानच्या कोटामधील भाजपचे आमदार मदन दिलावर ( madan dilawar ) यांनी एक व्हिडिओ जारी करत दिल्लीच्या सीमेवर आंदोलन करणाऱ्या शेतकऱ्यांवर ( farmers protest ) टीका केली आहे. सीमेवर आंदोलन करणारे शेतकरी विकृत मानसिकतेचे असल्याचं ते म्हणाले. आंदोलनाच्या नावाखाली हे लोक पिकनिक साजरी करत आहेत. तसंच हे तथाकथित शेतकरी बिर्याणी खाऊन बर्ड फ्लू पसरवण्याचा प्रयत्न करत आहेत, असा आरोपही त्यांनी केला. भाजप आमदार मदन दिलावर यांचा सुमारे दोन मिनिटांच्या व्हिडिओ आहे. 'तथाकथित शेतकरी हे आंदोलन करत आहेत. आंदोलन कशासाठी आहेत? जे कायदे शेतकऱ्यांसाठी आणले गेलेत ते रद्द करण्यासाठी. शेतकऱ्यांना कुठलाही लाभ मिळू नये, हा त्याचा हेतू आहे. तथाकथित शेतकरी देशाची चिंता करत नाहीत, देशातील जनतेचीही चिंता नाही, त्यांच्यासाठी आंदोलन काय आहे ... ते तर पिकनिकची मजा घेत आहेत, चिकन बिर्याणी खात आहेत, काजू बदाम खात आहेत. ते ऐश्वर्यात आहेत आणि वेष बदलून तिथे येत आहेत. त्यात दहशतवादीही असू शकतात. त्यात दरोडेखोरही असू शकतात. शेतकऱ्यांचे शत्रूही असू शकतात. या सर्वांना देश उद्ध्वस्त करायचा आहे', असा आरोप भाजप आमदार दिलावर यांनी केला. 'चिकन बिर्याणी खावून त्यांचा बर्ड फ्लूचा पसरवण्याचा कट आहे ,असं वाटतं. केंद्र सरकारने त्यांना दूर केलं नाही तर ते देशात मोठे आंदोलन घडवू शकतील अशी भीती वाटते. म्हणूनच आंदोलन करणाऱ्यांना एकजूट होण्यापासून रोखलं पाहिजे. रस्त्यावर बसून ते नागरिकांसमोर समस्या निर्माण करत आहेत, असं ते म्हणाले. मुख्यमंत्र्यांना काळे झेंडे दाखवत घोषणाबाजी, शेतकऱ्यांवर पोलिसांचा लाठीमार करोनावर PM मोदींची उद्या मुख्यमंत्र्यांसोबत बैठक, राज्यांनी सुरू केली लसीकरणाची तयारी राजस्थानच्या कॉंग्रेसचे प्रमुख गोविंदसिंह डोटासरा यांनी भाजप आमदाराच्या वक्तव्याचा तीव्र निषेध करत ही टीका लज्जास्पद असल्याचं म्हटलं आहे. राजस्थानमधील आमदार मदन दिलावर यांनी शेतकऱ्यांना दहशतवादी आणि दरोडेखोर असे शब्द वापरणं लाजिरवाणी बाब आहे. ज्या अन्नदात्याने तुमच्यापर्यंत अन्न पोहोचवलं त्यांच्या आंदोलनाला तुम्ही पिकनिक म्हणता. बर्ड फ्लूसाठी त्यांना जबाबदार ठरवत आहात? त्यांचे हे वक्तव्य भाजपची विचारसरणी दर्शवतं, असं गोविंद सिंह डोटासरा म्हणाले. 
big Relief to farmers: शेतकऱ्यांना मोठा दिलासा; तीन लाखांचे बिनव्याजी पीककर्ज मिळणार|Sunil Tambe|Updated: 10 Feb 2021, 01:38:00 AM|हायलाइट्स: शेतकऱ्यांना पंजाबराव देशमुख व्याज सवलत योजनेअंतर्गत तीन लाखांपर्यंत बिनव्याजी पीककर्ज उपलब्ध होणार आहे. प्रत्येक वर्षी खरीप हंगाम सुरू होण्यापूर्वी किसान क्रेडिट कार्डच्या माध्यमातून शेतकऱ्यांना कर्जवाटपाची प्रक्रिया ३१ मार्चपर्यंत पूर्ण करावी, अशा सूचनाही देण्यात आल्या आहेत. प्रत्येक जिल्हा मध्यवर्ती सहकारी बँकांनी जिल्ह्यतील प्रत्येक कर्जदार शेतकऱ्याला केसीसी रूपे डेबिट कार्ड वितरित करावे अशी सूचनाही करण्यात आली आहे.|मुंबई: कृषी कायद्यांविरोधात दिल्लीजवळ शेतकऱ्यांचे आंदोलन सुरू असताना दुसरीकडे मोठा निर्णय घेत राज्य शासनाने राज्यातील शेतकऱ्यांना मोठाच दिलासा दिला आहे. राज्य शासनाने घेतलेल्या निर्णयानुसार आता शेतकऱ्यांना पंजाबराव देशमुख व्याज सवलत योजनेअंतर्गत तीन लाखांपर्यंत बिनव्याजी पीककर्ज उपलब्ध होणार आहे. त्याच प्रमाणे ज्या शेतकऱ्यांची कर्जमाफी झालेली नाही, अशा शेतकऱ्यांनाही तातडीने लाभ मिळू शकणार आहे. सहकार आणि कृषी मंत्र्यांनी घेतलेल्या बैठकीत हा निर्णय घेण्यात आला. या बैठकीत मंत्री बाळासाहेब पाटील, कृषीमंत्री दादाजी भुसे यांनी सहकार विभाग, तसेच कृषी विभागाच्या विविध योजनांच्या अंमलबजावणीचा आढावा घेतला. शेतकऱ्यांना वेळेवर कर्जपुरवठा होणे आवश्यक आहे. तसे झाल्यास शेतीसंदर्भात नियोजन करणे सोयीचे होते. त्यामुळे शेतकऱ्यांच्या अडचणी आणि पेरणी हंगाम लक्षात घेऊन कर्जपुरवठा होणे अत्यंत आवश्यक असल्याचे बैठकीत मांडण्यात आले. पंजाबराव देशमुख व्याज सवलत योजनेअंतर्गत शेतकऱ्यांना एक लाखापर्यंतचे कर्ज बिनव्याजी तर तीन लाखांपर्यंतचे कर्ज दोन टक्के व्याजाने दिले जाते. यंदा मात्र खरीप हंगामासाठी तीन लाखांपर्यंतचे कर्ज बिनव्याजी देण्याचा निर्णय घेण्यात आला आहे. कृषीमंत्री भुसे यांनी बैठकीबाबत माहिती देताना सांगितले की, मुख्यमंत्री उद्धव ठाकरे, उपमुख्यमंत्री आणि वित्तमंत्री अजित पवार यांच्यासोबत बैठक घेऊन शेतकऱ्यांना दिलासा देण्यासाठी धोरणात्मक निर्णय घेण्यात येणार आहे. क्लिक करा आणि वाचा- आता भाजपचे 'युवा वॉरिअर'; ओबीसी तरुणांना आकर्षित करणार प्रत्येक वर्षी खरीप हंगाम सुरू होण्यापूर्वी किसान क्रेडिट कार्डच्या माध्यमातून शेतकऱ्यांना कर्जवाटपाची प्रक्रिया ३१ मार्चपर्यंत पूर्ण करावी, अशा सूचनाही देण्यात आल्या आहेत. प्रत्येक जिल्हा मध्यवर्ती सहकारी बँकांनी जिल्ह्यतील प्रत्येक कर्जदार शेतकऱ्याला केसीसी रूपे डेबिट कार्ड वितरित करावे आणि त्याद्वारे त्यांना एटीएममधून रक्कम काढण्याची सुविधा उपलब्ध करून देण्यात यावी, अशी सूचनाही करण्यात आली आहे. क्लिक करा आणि वाचा- पंजाबमधील संशयित अतिरेक्याला नांदेडमध्ये पकडले; ताबडतोब अमृतसरला नेले क्लिक करा आणि वाचा- कृषी कायद्यावरुन पाशा पटेलांची शरद पवार, राजू शेट्टीवर टीका 
rakesh tikait : शेतकरी नेते राकेश टिकैत PM मोदींना म्हणाले, 'अयोध्येसाठी आंदोलन...'|Sachin Fulpagare|Updated: 15 Feb 2021, 10:55:00 PM||नवी दिल्लीः दिल्लीत २६ जानेवारीला ट्रॅक्टर मार्चनंतर शेतकरी आंदोलनाचे ( farmers protest ) स्वरूप बदलले आहे. आता आंदोलनाचे केंद्र बनलेले शेतकरी नेते राकेश टिकैत ( rakesh tikait ) सरकारवर सतत हल्ला करत आहेत. सरकारने तिन्ही नवीन कृषी कायदे रद्द केले पाहिजेत, असं त्यांनी स्पष्ट केलं. देशाचं धोरण संसदेतून नव्हे तर रस्त्यावरून बदलू, असं ते टिकैत म्हणाले. पंतप्रधान मोदींच्या ( pm modi ) आंदोलनजीवी टिपणीवरही टिकैत बोलले. अयोध्येतील राम मंदिरासाठी आंदोलन करणारे लालकृष्ण अडवाणी हे आंदोलनजीवी होते का?, असा प्रश्न त्यांनी उपस्थित केला. farmers protest : 'शेतकरी आंदोलनाला बळ द्या, पैसा, भाजीपाला हवं तर दारूही पुरवा' राकेश टिकैत यांनी एक वृत्तवाहिनीला मुलाखत दिली. यावेळी टिकैत यांना त्यांच्या रडण्याबाबत प्रश्न विचारला गेला. हे शेतकर्‍यांचे अश्रू आहेत, भीतीचे नाहीत. २६ जानेवारीला पोलिसांसमोर गुंड होते. ते लाठ्या चालवत होते. पोलिसांच्या बॅरिकेड्समध्ये लाठ्या घेऊन कोण आलं होतं हे पोलिसांनी सांगावे, असा सवाल टिकैत यांनी केला. toolkit case : 'निकिता, शंतनू, दिशाने बनवलेल्या टूलकिटमुळे दिल्लीत २६ जानेवारीला हिंसाचार' शेतकरी आणि आपल्यात फक्त एका फोन कॉलचं अंतर आहे, असं म्हणत पंतप्रधान मोदींनी शेतकरी नेत्यांना चर्चेचं आवाहन केलं होतं. त्यावर राकेश टिकैत यांनी उत्तर दिलं. आम्ही कोणाशी चर्चा करायची. आम्हाला कोणताही प्रस्ताव मिळालेला नाही. आम्हाला जमात म्हटले गेले. जमात कोणाला म्हणता? आंदोलनजीवी कोणाला म्हणता? लालकृष्ण अडवाणी अयोध्येत गेले तर तेर आंदोलनजीवी झाले का? मुरली मनोहर जोशी हे आंदोलनजीवी होते का? महात्मा गांधी, सरदार भगतसिंग हे आंदोलनजीवी होते का?, असा सवाल राकेश टिकैत यांनी केला. 
राजनाथ सिंहांनी लोकसभेत हात जोडले, विरोधकांना म्हणाले....|Sachin Fulpagare|Updated: 09 Feb 2021, 03:08:00 AM||नवी दिल्लीः लोकसभेचे कामकाज ( ls resumes discussion ) सोमवारी मध्यरात्रीपर्यंत चालले. यासह नवीन कृषी कायद्यांच्या ( farm laws ) मुद्द्यावरून सत्ताधारी आणि विरोधक यांच्यात आठवड्याभरातील तिढाही सूटला. संरक्षणमंत्री राजनाथ सिंह ( rajnath singh ) यांनी केलेल्या आवाहनाने हे सर्व घडले. लोकशाहीची परंपरा शाबूत ठेवा आणि चर्चेत सहभागी व्हा, असं आवाहन राजनाथ यांनी विरोधकांना केलं. यानंतर विरोधक चर्चेत सहभागी झाले. लोकशाहीची परंपरा शाबूत ठेवण्याची जबाबदारी सर्वांची आहे. स्वस्थ लोकशाहीसाठी चर्चेची परंपरा तोडू नका, अशी हात जोडून विनंती करत राजनाथ सिंह विरोधकांना चर्चेत सहभागी होण्याचं आवाहन केलं. गदारोळामुळे सकाळी १० मिनिटंच चालले सभागृह यापूर्वी विरोधकांच्या गदारोळामुळे लोकसभेचं कामकाज फक्त १० मिनिटेच चाललं आणि संध्याकाळी ५ वाजेपर्यंत कामकाज तहकूब करण्यात आलं. संध्याकाळी ५ वाजता कामकाज सुरू होताच लोकसभेचे सभागृहनेते राजनाथ सिंह यांनी एक निवेदन दिले. राज्यसभेने राष्ट्रपतींच्या अभिभाषणावर चर्चा केली आहे आणि लोकसभेनेही ती केली पाहिजे. लोकसभेची कारवाई मध्यरात्रापर्यंत वाढवण्यात आली आहे. यामुळे सर्व खासदारांना आपलं म्हणणं मांडता येईल, असं राजनाथ सिंह म्हणाले. शेतकऱ्यांमध्ये फूट पाडण्याचा प्रयत्नः काँग्रेस लोकसभेतील चर्चेत सहभागी होत कॉंग्रेस नेते अधीर रंजन चौधरी यांनी शेतकरी आंदोलनावरून सरकारवर निशाणा साधला. सरकार शेतकऱ्यांमध्ये फूट पाडण्याचा प्रयत्न करत आहे, असा आरोप चौधरी यांनी केला. तसंच शेतकऱ्यांच्या आंदोलनावर सेलिब्रिटींच्या सोशल मीडिया पोस्टवरही ते बोलले. लता मंगेशकर आणि सचिन तेंडुलकर यासारख्या सेलिब्रिटींची या प्रकरणी दिशाभूल केली गेली आहे, असंही चौधरी म्हणाले. PM मोदींच्या 'आंदोलनजीवी' शब्दावरून काँग्रेसचा संताप, प्रशांत भूषणही चिडले PM मोदींना टिकैत यांचे उत्तर; म्हणाले, 'देश विश्वासावर चालत नाही' आपला देश इतका कमकुवत आहे की शेतकऱ्यांच्या आंदोलनाला पाठिंबा देणाऱ्या १८ वर्षांच्या ग्रेटा थनबर्गला देशाची शत्रू ठरवलं जात आहे?, असा सवाल चौधरी यांनी केला. देशाचे पहिले पंतप्रधान पंडीत जवाहरलाल नेहरुंनी स्ववलंभी भारतासाठी दिलेल्या योगदानाबद्दल भाजप नेते चकार शब्दही काढत नाही. यातूनच त्यांची संकुचित दृष्टी स्पष्ट होते, अशी टीका त्यांनी केली. सचिन, लतादीदी आणि कोहलीच्या समर्थनात नवनीत राणा, विरोधकांना दिले 'हे' उत्तर दिल्लीच्या सीमांवर हजारो शेतकरी आंदोलन करत असताना आम्ही गप्प बसणार नाही. या आंदोलनात आतापर्यंत २०६ हून अधिक शेतकऱ्यांचा मृत्यू झाला आहे. दिल्लीत येण्यापासून शेतकऱ्यांना आडण्यासाठी रस्त्यांमध्ये खिळे ठोकले जात आहेत. शेतकऱ्यांच्या मुद्द्यांवर चर्चा करावी, अशी आमची मागणी आहे, असं अधीर रंजन चौधरी म्हणाले. 
'अण्णा हजारेंना समर्थन देणं ही माझी चूक होती', बॉलिवूड दिग्दर्शकाने सांगितलं कारण|Madhura Nerurkar|Updated: 30 Jan 2021, 06:40:00 PM|हायलाइट्स: अण्णा हजारांने घेतलेला आमरण उपोषणाचा निर्णय बॉलिवूड दिग्दर्शक हंसल मेहता यांनी अण्णा हजांरेंच्या या  मुद्द्यावर केलं ट्वीट अरविंद केजरिवाल यांचाही ट्वीटमध्ये केला उल्लेख|नवी दिल्ली - सामाजिक कार्यकर्ते अण्णा हजारे यांनी शनिवारी आपल्या राळेगणसिद्धी या गावी केंद्र सरकारच्या नवीन कृषी कायद्याच्या विरोधात अनिश्चित काळासाठी उपोषणाला बसतील असं जाहीर केलं होतं. मात्र, महाराष्ट्राचे मुख्यमंत्री देवेंद्र फडणवीस आणि केंद्रीय कृषी राज्यमंत्री कैलाश चौधरी यांची भेट झाल्यानंतर अण्णा हजारे यांनी आपलं उपोषण पुढे ढकलल्याची घोषणा केली. यावर बॉलिवूडचे प्रसिद्ध दिग्दर्शक हंसल मेहता यांनी ट्वीटद्वारे आपली प्रतिक्रिया दिली. त्याचं हे ट्वीट बरंच व्हायरलही होत आहे. हंसल मेहता यांनी आपल्या ट्वीटमध्ये लिहिले की, 'मी ज्याप्रमाणे अरविंदला पाठिंबा दिला होता त्याच विश्वासाने मी अण्णा हजारे यांचं समर्थन केलं होतं. मला याचं दुःख नाहीए कारण आपण सगळेच चुका करतो. मीसुद्धा 'सिमरन' सिनेमा केला होता.' हंसल यांच्या ट्वीटवरून हे स्पष्ट होतं की अण्णा हजारे यांच्या आंदोलनाला पाठिंबा देणंही त्यांची चूक होती. हंसल यांच्या या ट्विटवर बऱ्याच प्रतिक्रिया आल्या आहेत. अण्णा हजारे यांच्याशी झालेल्या भेटीत महाराष्ट्राचे माजी मुख्यमंत्री देवेंद्र फडणवीस आणि केंद्रीय कृषी राज्यमंत्री कैलास चौधरी यांनी त्यांना सरकारच्यावतीने त्यांच्या मुद्यांसंदर्भात आश्वासन दिलं. आपल्या उपषणाबद्दल अण्णा हजारे म्हणाले की, 'शेतकर्‍यांविषयी केंद्र सरकार फारसं संवेदनशील नाही, म्हणूनच मी ३० जानेवारीपासून माझ्या गावात अनिश्चित काळासाठी उपोषणाला बसणार आहे.' यासोबतच करोना व्हायरसचा धोका लक्षात घेता त्यांनी अहमदनगर जिल्ह्यातील त्यांच्या गावात समर्थकांना एकत्र न जमण्याचंही आवाहन यावेळी केलं.
Farmers Protest : शेतकरी आंदोलन 'अंतर्गत बाब' म्हणणाऱ्या सचिन - कोहलीला काँग्रेसचा टोला|Shubhangi Palve|Updated: 04 Feb 2021, 09:22:00 AM|हायलाइट्स: 'भारत सरकारची अडीग वृत्ती आणि लोकशाहीविरोधी वर्तनामुळे भारताच्या आंतरराष्ट्रीय प्रतिमेला नुकसान' 'मानवाधिकार आणि सामान्यांच्या उदरनिर्वाहाच्या मुद्द्यांशी संबंधित व्यक्ती राष्ट्रीय सीमांना मान्यता देत नाहीत' 'एस जयशंकर यांच्यासारख्या विद्वान व्यक्तीनं परराष्ट्र मंत्रालयाला अशा बालिश प्रतिक्रिया देण्यापासून परावृत्त करायला हवं'|नवी दिल्ली : भारताच्या राजधानीच्या सीमेवर गेल्या ७० हून अधिक दिवसांपासून सुरू असलेल्या शेतकरी आंदोलनाच्या मुद्यावर सोशल मीडियातून आंतरराष्ट्रीय प्रतिक्रिया पाहायला मिळाल्या. त्यानंतर भारतातील काही क्रिकेटर्स आणि बॉलिवूडच्या मंडळींकडून 'ही भारताची अंतर्गत बाब ' असल्याचं सांगत केंद्रातील सरकारकडून तयार करण्यात आलेल्या #IndiaTogether आणि #IndiaAgainstPropaganda या दोन हॅशटॅगचाही वापर करण्यात आला. यावरून काँग्रेस नेते शशी थरुर यांनी सत्ताधाऱ्यांची 'री' ओढणाऱ्या सेलिब्रिटींना खडे बोल सुनावले आहेत. 'भारत सरकारसाठी प्रसिद्ध भारतीय मंडळींनी पाश्चिमात्यांवर पलटवार करणं लाजिरवाणं आहे. भारत सरकारची अडीग वृत्ती आणि लोकशाहीविरोधी वर्तनामुळे भारताच्या आंतरराष्ट्रीय प्रतिमेला जे नुकसान झालंय त्याची भरपाई क्रिकेटर्सच्या ट्विटमुळे होऊ शकत नाही' असं शशी थरूर यांनी म्हटलंय. भारताची तीव्र प्रतिक्रिया आंतरराष्ट्रीय सेलिब्रिटींनी शेतकरी आंदोलनाबाबत घेतलेल्या भूमिकेवरून भारत सरकारकडून तीव्र प्रतिक्रिया व्यक्त करण्यात आली. यामागे काही हितसंबंधीय गट असून देशाच्या काही भागातील अवघ्या काही शेतकऱ्यांना कृषी क्षेत्रातील सुधारणांबाबत शंका आहेत. या आंदोलनाबद्दल घाईघाईत प्रतिक्रिया देण्याआधी हा विषय समजून घेणं आवश्यक आहे, असं परराष्ट्र मंत्रालयानं एका निवेदनाद्वारे म्हटलं होतं. तसंच यासोबत #IndiaTogether आणि #IndiaAgainstPropaganda हे दोन हॅशटॅगही वापरण्यात आले होते. क्रिकेटर्सचा पाठिंबा यानंतर माजी क्रिकेटर्स सचिन तेंडुलकर , अनिल कुंबळे, विराट कोहली , रवी शास्त्री यांनीदेखील हे हॅशटॅग वापरून ट्विट करत सरकारला पाठिंबा दिला होता. 'भारत काय आहे ते भारतीयच जाणतात आणि भारताचं काय करायचं ते भारतीयच ठरवतील. यात बाहेरच्यांनी पडू नये. भारताच्या सार्वभौमत्वाशी तडजोड होऊच शकत नाही' असं सचिननं आपल्या ट्विटमध्ये म्हटलं होतं. 'या मुद्यांना राष्ट्रीय सीमा नाहीत...' काँग्रेसचे ज्येष्ठ नेते आणि माजी केंद्रीय गृह-अर्थ मंत्री पी चिदंबरम यांनीही या विषयावर भाष्य केलंय. शेतकरी आंदोलन ही भारताची अंतर्गत बाब आहे, असं म्हणणाऱ्यांना त्यांनी टोला लगावलाय. 'मानवाधिकार आणि सामान्यांच्या उदरनिर्वाहाच्या मुद्द्यांशी संबंधित व्यक्ती राष्ट्रीय सीमांना मान्यता देत नाहीत हे परराष्ट्र मंत्रालयाला कधी समजणार? परराष्ट्र मंत्रालयाकडून म्यानमारमधील सत्तापालटावर भाष्य का करण्यात आलं होतं? परराष्ट्र मंत्रालयाला याची चिंता का वाटली? श्रीलंका आणि नेपाळच्या 'अंतर्गत' बाबींवर वेळोवेळी प्रतिक्रिया का व्यक्त केली जाते? अमेरिकेतील संसद भवनावर झालेल्या हल्ल्याबद्दल पंतप्रधानांनी प्रतिक्रिया का व्यक्त केली?' असे प्रश्न केंद्राला विचारत 'एस जयशंकर यांच्यासारख्या विद्वान व्यक्तीनं परराष्ट्र मंत्रालयाला अशा बालिश प्रतिक्रिया देण्यापासून परावृत्त करायला हवं' असा सल्लाही पी चिदंबरम यांनी दिलाय. शेतकरी आंदोलनाला आंतरराष्ट्रीय पाठिंबा ख्यातनाम पॉप गायिका रिहाना, स्वीडनमधील किशोरवयीन पर्यावरण कार्यकर्ती ग्रेटा थनबर्ग, अमेरिकेच्या उपाध्यक्ष कमला हॅरिस यांची भाची आणि प्रथितयश वकील मीना हॅरिस यांच्यासह अनेक आंतरराष्ट्रीय सेलिब्रिटींनी केंद्र सरकारच्या वादग्रस्त तीन कृषी कायद्यांविरोधात सुरू असलेल्या शेतकऱ्यांच्या आंदोलनाला सोशल मीडियावरून पाठिंबा जाहीर केला आहे. पॉप गायिका रिहाना हिने अनेक भागात इंटरनेट बंद करून केंद्र सरकारनं शेतकऱ्यांवर केलेल्या कारवाईसंदर्भातील एक लेख मंगळवारी सोशल मीडियावर शेअर केला होता. 'आपण याबद्दल का बोलत नाही' असा प्रश्न तिनं 'फार्मर्स प्रोटेस्ट' ( Farmers Protest ) असा हॅशटॅग वापरून विचारला होता. त्यानंतर ग्रेटा थनबर्ग हिनेही या संदर्भातील 'सीएनएन'च्या बातमीला टॅग करून सोशल मीडियावर आपलं मत मांडलं. 'भारतातील शेतकऱ्यांच्या आंदोलनाला आम्ही समर्थन देत आहोत' असं ग्रेटानं म्हटलं. भारताची ग्रेटा म्हणून ओळखली जाणारी नऊ वर्षांची पर्यावरणवादी कार्यकर्ती लिसीप्रिया कांगुजम हिनं ग्रेटाला ट्विटरवर टॅग करून आधीच हवामान बदलाचा सामना करीत असलेल्या शेतकऱ्यांच्या आंदोलनाला पाठिंबा देण्याची विनंती केली होती. अमेरिकेत वकील असलेल्या मीना हॅरिस यांनी शेतकरी आंदोलनाबाबत आपलं मत ट्विटरवर व्यक्त करताना म्हटलं 'जगातील सर्वात जुन्या लोकशाहीवर एका महिन्यापूर्वीच हल्ला झाला होता आणि याबाबत चर्चा होत असतानाच जगातील सर्वाधिक लोकसंख्येच्या लोकशाहीवर हल्ला होत आहे, हा योगायोग नाही. याचा एकमेकांशी संबंध आहे'. 
'कृषी कायदे बनवणारेच सुप्रीम कोर्टाच्या समितीत, आंदोलन सुरूच राहणार'|Sachin Fulpagare|Updated: 13 Jan 2021, 08:18:00 AM||नवी दिल्लीः सुप्रीम कोर्टाने ( supreme court ) पुढील आदेशापर्यंत नवीन कृषी कायद्यांना ( farm laws ) स्थगिती दिली आहे. तसंच आंदोलन करणाऱ्या शेतकऱ्यांशी ( farmers protest ) चर्चा करण्यासाठी चार सदस्यांची समिती स्थापन केली आहे. पण या समितीशी सहमत नसल्याचं शेतकरी संघटनांनी म्हटलं आहे. कोर्टाच्या निर्णयामुळे देशातील शेतकरी नाराज आहेत, असं शेतकरी नेते राकेश टिकेत म्हणाले. अशोक गुलाटी यांच्या अध्यक्षतेखाली समितीनेच कृषी कायद्यांची शिफारस केली होती. 'सुप्रीम कोर्टाने नेमलेल्या समितीचे सर्व सदस्य खल्या बाजार व्यवस्थेचे किंवा नवीन कृषी कायद्यांचे समर्थक आहेत. अशोक गुलाटी यांच्या अध्यक्षतेखाली नेमलेल्या समितीने हे कायदे आणण्याची शिफारस केली होती. या निर्णयामुळे देशातील शेतकरी नाराज झाले आहेत, असं टिकेत म्हणाले. दरम्यान, समितीने आपला अहवाल २ दोन महिन्यात सादर करावा. तसंच समितीची पहिली बैठक १० दिवसांत घेण्यात यावी, असे निर्देश सुप्रीम कोर्टाने दिले आहेत. हा कायदा रद्द करावा आणि किमान आधारभूत किंमत हा कायदा करावा अशी शेतकऱ्यांची मागणी आहे. ही मागणी पूर्ण होईपर्यंत आंदोलन सुरूच राहणार आहे. सुप्रीम कोर्टाच्या आदेश तपासू आणि उद्या संयुक्त मोर्चा पुढील रणनीती जाहीर करेल, असं टिकेत यांनी सांगितलं. सुप्रीम कोर्टाने तातडीने सुनावणी केली. याबद्दल कोर्टाचे आभारी आहोत. शेतकऱ्याचं नाव घेतलं आणि शेतकरी सुप्रीम कोर्टापर्यंत आला. कोर्टाने एक समिती नेमली. समितीत कोण आहेत, तर फक्त सरकारचीच माणसं आहेत. अशोक गुलाटी हे शेतकऱ्यांचे पहिल्या क्रमांकाचे गुन्हेगार आहेत. समित्या बनवण्यात त्यांचा सहभाग होता. त्यांच्याच सर्व शिफारशी होत्या. केंद्र सरकारच्या दहा समित्यांमध्ये ते आहेत. मग असा निर्णय देता', असं म्हणत टिकेत यांनी सुप्रीम कोर्टाच्या निर्णयावर नाराजी व्यक्त केली. समिती नेमण्यास आमची काहीच हरकत नाही. पण समितीत जे लोक आहेत, त्यांची विचारधारा काय आहे, त्यांच्यावर आक्षेप आहे. भूपिंदरसिंग मान यांच्या नावावरही टिकेत यांनी आक्षेप घेतला. गेल्या २५ वर्षांपासून अमेरिकन बहुराष्ट्रीय कंपन्यांची बाजू मांडणारे भूपिंदरसिंग मान हे भारतातील शेतकऱ्यांच्या भवितव्य ठरवणार आहेत का? कोण आहेत ते?, असा सवाल त्यांनी केला. आम्ही सुप्रीम कोर्टाच्या निर्णयाची अवहेलना करत नाही. भाजपचे नेते करत आहेत. सुप्रीम कोर्टाला आम्ही देव मानत, असं राकेश टिकेत म्हणाले. कॉंग्रेसनेही आक्षेप नोंदविला शेतकरी संघटनांप्रमाणेच कॉंग्रेसनेही समितीच्या सदस्यांवर आक्षेप नोंदवला आहे. सुप्रीम कोर्टाने व्यक्त केलेल्या चिंतेचं आम्ही स्वागत करतो. पण चार सदस्यीय जी समिती स्थापन केली गेली ती धक्कादायक आहे. या चार सदस्यांनी यापूर्वीच कृषी कायद्यांच्या बाजूने मत मांडलं आहे. ते शेतकर्‍यांना न्याय कसा देणार? हे चारही सदस्य मोदी सरकारबरोबर उभे आहेत. ते काय न्याय करतील? एकाने लेख लिहिला, एकाने निवेदन दिलं, एकाने पत्र लिहिलं तर एक याचिकाकर्ता आहे, असं कॉंग्रेसचे प्रवक्ते रणदीप सुरजेवाला म्हणाले. कृषी कायदे : न्यायालयानं गठीत केलेल्या समितीत कुणाचा समावेश? जाणून घ्या आंदोलनात 'खलिस्तानी घुसखोरी'च्या आरोपावर मोदी सरकारला झटका हा तिढा सोडवण्यासाठी सुप्रीम कोर्टाने चार सदस्यीय समिती स्थापन केली आहे. भुपिंदरसिंग मान (अध्यक्ष बेक्यूयू), डॉ. प्रमोदकुमार जोशी (आंतरराष्ट्रीय अन्न धोरण संशोधन संस्था), अशोक गुलाटी (कृषी अर्थशास्त्रज्ञ) आणि अनिल धनवट (शेतकरी संघटना, महाराष्ट्र) यांचा या समितीत समावेश आहे. यातील काही नावांबाबत आंदोलन करणाऱ्या शेतकरी संघटनांना आक्षेप आहे. 
दिल्लीतील आयकर कार्यालयाजवळ तणाव, पोलिसांची बस हायजॅक|Shubhangi Palve|Updated: 26 Jan 2021, 01:52:00 PM||नवी दिल्ली : कृषी कायद्यांविरोधातील आंदोलनादरम्यान काढण्यात येणाऱ्या ट्रॅक्टर रॅलीत सहभागी होण्यासाठी निघालेली शेतकर्‍यांची एक तुकडी दिल्लीतील आयटीओपर्यंत पोहोचली आहे. मोठ्या संख्येत शेतकरी लाल किल्ल्याकडून पुढे जात आहेत. पोलिसांकडून शेतकऱ्यांना रोखण्याचा प्रयत्न केला जातोय. परंतु, शेतकरी मात्र ऐकण्याच्या मनस्थितीत नाहीत. पोलिसांनी रस्ता रोखण्यासाठी उभी केलेली बस आणि जेसीबी मशीनही आंदोलकांनी हायजॅक केल्याचं समजतंय. एका सार्वजनिक बसचीही आंदोलकांकडून तोडफोड करण्यात आलीय. लाल किल्ला आणि इंडिया गेटकडे निघालेल्या शेतकऱ्यांवरही पोलिसांकडून लाठीचार्ज करण्यात आला. पोलिसांनी अश्रुधुराचाही वापर केला. त्यामुळे शेतकरी आयकर कार्यालयाजवळच्या (ITO) भागात मोठ्या संख्येनं जमलेले आहेत. आयटीओ भागात दाखल झालेल्या गर्दीवर नियंत्रण मिळवणं पोलिसांना कठीण होऊन बसलयं. ' ट्रॅक्टर रॅली 'साठी निश्चित करण्यात आलेल्या संजय गांधी कॉर्पोरेशन नगरपासून हा भाग जवळपास २० किलोमीटर दूर आहे. गाझीपूर सीमेकडूनही शेतकरी आयकर कार्यालयाकडे जात आहेत. त्यामुळे इथे आणखीन गर्दी होण्याची शक्यता आहे. दिल्ली पोलिसांनी रस्त्यावर ट्रक आणि जेसीबी मशीन उभी करून रस्ता ब्लॉक केला होता. मिळालेल्या माहितीनुसार, आयटीओ भागात शेतकऱ्यांनी पोलिसांची बसच हायजॅक केली आहे. तसंच क्रेनवरही आंदोलकांनी नियंत्रण मिळवलं आहे. पाहा : राजधानीच्या सीमेवर : पोलीस लाठीचार्ज, आंदोलकर्त्यांनीही उपसल्या तलवारी ट्रॅक्टर रॅलीच्या काही अपडेटस : - गाझीपूर सीमेजवळ पोलिसांनी उभारलेले बॅरिकेडस् तोडण्यात आले - अक्षरधाम नोएडा वळणावर आंदोलक आणि पोलिसांत झटापटी - नोएडा-चिल्ला सीमेवर धुमश्चक्री - काही ठिकाणी शेतकऱ्यांनी गाड्यांची तोडफेड केली - मुकरबा चौकात परिस्थिती चिंतानजक - टिकरी सीमेच्या पुढे नांगलोईमध्ये पोलिसांनी उभारलेले बॅरिकेडस तोडले - शेतकऱ्यांकडून ३७ एनओसीच्या नियमांचं उल्लंघन - पोलिसांकडून अनेक ठिकाणी बळाचा वापर, अश्रुधुर आणि लाठीचार्जचा वापर - आयटीओजवळ आंदोलक शेतकरी दाखल पूर्व आणि उत्तर पूर्व दिल्ली ते मध्य दिल्लीकडे जाणारे सर्व रस्ते पोलिसांनी बंद केले आहेत. कोणत्याही रहदारीस परवानगी नाही. त्याचबरोबर आयटीओवर पोलिस आणि शेतकरी यांच्यात संघर्ष सुरू आहे. पोलिसांकडून अश्रुधुराचे गोळे उडाले जात आहेत. शेतकरी अजूनही उभे आहेत. 
farmers protest : सिंघू सीमेवर तणाव; हरयाणाच्या १४ जिल्ह्यांतील इंटरनेट सेवा बंद|Sachin Fulpagare|Updated: 29 Jan 2021, 07:19:00 PM||चंडीगड: दिल्लीत प्रजासत्ताक दिनी ट्रॅक्टर परेडमधील हिंसाचारानंतर हरयाणा आणि उत्तर प्रदेश सीमेवर तणाव वाढत आहे. सिंघू सीमेवर ( tension on singhu border ) शुक्रवारी हिंसक घटनांनंतर कारवाई करत हरयाणा सरकारने शनिवारी संध्याकाळी ५ वाजेपर्यंत १४ जिल्ह्यांमधील इंटरनेट सेवेवर बंदी घातली आहे. नागरिकांना आता फक्त फोनवर बोलण्याची सुविधा असेल. हरयाणा सरकारच्या आदेशानंतर अंबाला, यमुना नगर, कुरुक्षेत्र, करनाल, कैथल, पानीपत, हिसार, जिंद, रोहतक, भिवानी, चरखी दादरी, फतेहाबाद, रेवाडी आणि सिरसा या जिल्ह्यांमधील इंटरनेट सेवा त्वरित बंद करण्यात आली. अफवा रोखण्यासाठी सरकारने हे पाऊल उचललं आहे. सिंघू सीमेवर राहणारे नागरिक गेल्या दोन दिवसांपासून आंदोलन करत असलेल्या शेतकर्‍यांचा निषेध करत आहेत. शेतकऱ्यांना तातडीने धरणे आंदोलनावरून हटवावं, अशी मागणी त्यांनी पोलिसांकडे केली. पोलिसांनी शेतकर्‍यांना हटवण्याचा प्रयत्न केला. त्यावेळी परिस्थिती तणावाची बनली. शेतकऱ्यांनी पोलिसांवर हल्ला केला. लाठ्या काठ्यांनी हल्ला करत आणि दगडफेक सुरू केली. परिस्थिती चिघळत असल्याचं पाहून पोलिसांना लाठीमार करावा लागला. जमावाला पांगवण्यासाठी पोलिसांना अश्रुधुराच्या नळकांड्या फोडाव्या लागल्या. मुझफ्फरनगरमध्ये किसान महापंचायत दिल्ली गाझीपूर सीमेवर गेल्या तीन दिवसांपासून तणाव आहे. यामुळे दिल्लीला लागून असलेल्या सीमावर्ती भागातील इंटरनेट सेवा बंद करण्यात आली होती. राकेश टिकैत यांच्या नेतृत्वात शेकडो शेतकरी गाझीपूर सीमेवर ठिय्या देऊन आहेत. राकेश टिकैट यांच्या समर्थनार्थ त्यांचा मूळ जिल्हा मुझफ्फरनगर येथे किसान महापंचायत सुरू आहे. आसपासच्या राज्यांतूनही हजारो शेतकरी येत आहेत. 'शेतकऱ्यांना मारहाण करून PM मोदी देश कमकुवत करत आहेत' दिल्ली स्थित इस्रायली दूतावासाजवळ 'आयईडी' स्फोट, जीवितहानी नाही शेतकऱ्याचा तलवारीने वार, पोलिस जखमी दरम्यान, सिंघू सीमेवर शेतकरी आणि पोलिसांमधील संघर्ष समोर आला आहे. एका व्हिडिओमध्ये शतकरी पोलिसांवर तलवारीने हल्ला करताना दिसतोय. त्यानंतर पोलिसांनी शेतकऱ्याला पकडून त्याच्यावर लाठीमार केल्याचं दिसतंय. शेतकऱ्याने केलेल्या तलवारीच्या हल्ल्यात दिल्ली पोलिसमधील अलीपूरचे एसएचओ जखमी झाले आहेत. 
जनता प्रत्यूत्तर देणार|महाराष्ट्र टाइम्स|Updated: 12 Feb 2021, 03:11:00 PM||म. टा. वृत्तसेवा, इंदापूर 'दिल्लीतील आंदोलन देशातील ८० कोटी शेतकऱ्यांचे आहे. मात्र, केंद्र सरकारकडून हे आंदोलन मुठभर शेतकऱ्यांचे, दलालांचे असल्याचे भासवण्याचा प्रयत्न करण्यात येत आहे. महात्मा गांधी यांनी घालून दिलेल्या अहिंसेच्या मार्गाने जनता त्यांना प्रत्युत्तर देईल,' असा विश्वास स्वाभिमानी शेतकरी संघटनेचे अध्यक्ष, माजी खासदार राजू शेट्टी यांनी व्यक्त केला. २०१३ मध्ये ऊस दरावरून झालेल्या आंदोलनादरम्यान शेट्टी यांच्यावर खटला भरण्यात आला होता. त्यानिमित्त ते इंदापूर न्यायालयात आले असता पत्रकारांशी संवाद साधला. या वेळी ॲड. श्रीकांत करे, ॲड. महेश ढुके, ॲड. रवी जाधव, ॲड. साहिल खान आदी उपस्थित होते. शेट्टी म्हणाले, 'ज्याप्रमाणे उसाला एफआरपीचे संरक्षण आहे. त्याचप्रमाणे सर्व पिकांना हमीभाव मिळावा. याबाबत २०१८ मध्ये मी संसदेमध्ये खासगी विधेयक मांडले होते. जो कोणी शेतकऱ्यांकडून शेतमाल हमीभावापेक्षा कमी भावाने खरेदी करेल, त्याच्यावर कारवाई करण्यात यावी, असा कायदा व्हावा यासाठी आम्ही देशभर आंदोलने केली. मात्र, अजूनही तो कायदा झाला नाही आणि आम्ही ज्याची मागणी कधी केली नव्हती, ते कायदे सध्या केंद्राने लादले आहेत. उद्योगपतींसाठी हे कायदे केले आहेत. याला विरोध आहे. सरकारने आंदोलन करणाऱ्या शेतकऱ्यांना देशद्रोही ठरवले. तसे पाहता केंद्र सरकारच देशद्रोही आहे. कारण त्यांनी ८० दिवस शेतकऱ्यांना कडाक्याच्या थंडीमध्ये ठेवलेले आहे. देशाच्या राजधानीत शेतकऱ्यांनी येऊ नये म्हणून रस्त्यात खिळे ठोकणारेच खरे देशद्रोही आहेत. शेतकऱ्यांविषयी संसदेत केलेले विधान पंतप्रधानांना न शोभणारे आहे. हा देश हातात शस्त्र न घेता महात्मा गांधींच्या अहिंसेच्या तत्त्वाचा स्वीकार करून शांततेच्या मार्गाने लढाई करणारा आहे.' 'सेलेब्रिटींनी देशभक्ती शिकवू नये' सेलेब्रिटी सरकारचे अनुदान, सरकारी मदत घेण्यासाठी सोकावलेले आहेत. त्यांना जनतेने मोठे केले आहे. आज शेतकऱ्यांनी आंदोलन उभे केले असताना तेथे सरकारची बाजू घेऊन आम्हाला देशभक्ती शिकवत असतील, तर त्यांच्याकडून देशभक्ती शिकण्याची वेळ अजून आमच्यावर आली नाही,' असा टोला राजू शेट्टी यांनी शेतकरी आंदोलनावरून सरकारची बाजू घेणाऱ्या सेलेब्रिटींना लगावला. लॉकडाउनच्या काळातील वीज बिले का भरावीत? 'कृषी वीज बिलात राज्य सरकारने ५० टक्के माफी दिली असून, शेतकऱ्यांनी ते भरावे. अन्यथा अदाणी, अंबानी यांच्याकडून वीज घेण्याची वेळ आपल्यावर येईल,' असे सांगत शेट्टी म्हणाले, 'असे असले तरी लॉकडाउनच्या काळात कारण नसताना चार महिने घरांमध्ये डांबून ठेवल्यामुळे रोजगार बुडाला. धंदा बुडाला. मग वीज बिल भरायचे कसे? त्यामुळे या काळातील तीन महिन्यांचे वीज बिल माफ करावे,' अशी मागणी राजू शेट्टी यांनी केली. 
'शेतकऱ्यांना मारहाण करून PM मोदी देश कमकुवत करत आहेत'|Sachin Fulpagare|Updated: 29 Jan 2021, 05:43:00 PM||नवी दिल्लीः काँग्रेस नेते आणि पक्षाचे माजी अध्यक्ष राहुल गांधी यांनी शेतकरी आणि कृषी कायद्यांवरून केंद्र सरकारवर निशाणा साधला. सरकारने शेतकऱ्यांशी चर्चा करावी आणि तोडगा काढावा. नवीन कृषी कायदे रद्द करा आणि कचऱ्याच्या टोपलीत टाका. आता हा एकच पर्याय उरला आहे. नवीन कृषी कायदे हे शेतकऱ्यांसाठी नुकसानदायक आहेत. शेतकऱ्यांना होणारी मारहाण ही दुर्दैवी आहे. पंतप्रधान मोदी शेतकऱ्यांना मारहाण करून देश कमकुवत करत आहे. याचा फायदा देशविरोधी शक्तींना होईल, असा घणाघात राहुल गांधी यांनी केलाय. गेल्या दोन महिन्यांहून अधिक काळापासून शेतकऱ्यांचे आंदोलन सुरू आहे. हे शेतकरी मागे फिरणारे नाहीत. सरकारने त्यांना आंदोलनावरून हटवण्याचा प्रयत्न केला तर हे आंदोलन गावाखेड्यातून शहरांमध्ये पसरेल. यामुळे सरकारने शेतकऱ्यांशी चर्चा करावी आणि तोडगा काढवा. पण आता सरकार समोर एकच पर्याय आहे. नवीन कृषी कायदे रद्द करून ते कचऱ्याच्या टोपलीत टाकवे, हा एकच मार्ग आहे. हे आंदोलन आणखी चिघळू द्यायचं नसेल तर त्यावर लवकरात लवकर तोडगा काढावा, असं राहुल गांधी म्हणाले. 'हिंसाचाराला अमित शहा जबाबदार' प्रजासत्ताक दिनाला शेतकऱ्यांच्या ट्रॅक्टर रॅलीला हिंसक वळण लागले. अनेक आंदोलक लाल किल्ल्यात घुसले. त्यांना कुणीही आडवलं नाही? यामागे त्यांचा काय हेतू होता? त्यांना कसं काय जाऊ दिलं? गृहमंत्री अमित शहा यांनी यावर उत्तर द्यावं, अशी मागणी राहुल गांधी यांनी केली. सिंघू सीमेवर शेतकरी आंदोलकांना 'देश के गद्दार' म्हणत जमावाकडून दगडफेक करोना व्हायरसचे संकट असो की आता नवीन कृषी कायदे यातून फक्त काही ५ ते ६ धनाढ्यांना लाभ होणार आहे. कृषी कायद्यांविरोधात शेतकरी गेल्या कित्येक दिवसांपासून आंदोलन करत आहे. या कायद्यांमध्ये नक्कीच काही तरी त्रृटी असतील. केंद्रातील मोदी सरकार चोर पावलाने शेतकऱ्याच्या घरात घुसतंय. चोरी करण्याचा प्रयत्न करतंय. मग शेतकरी हे काय निमूटपणे बघत बसेल का? शेतकरी आंदोलन करणारच. त्यांच्या या आंदोलनाला आमचा पूर्ण पाठिंबा आहे. मुजफ्फरनगर महापंचायतीत शेतकऱ्यांचा महापूर, सुरक्षा यंत्रणेसमोर आव्हान 'कृषी कायद्यांविरोधात संसद परिसरात धरणे आंदोलन' राहुल गांधी यांच्या नेतृत्वात काँग्रेसच्या खासदारांनी शुक्रवारी संसद परिसरात धरणे आंदोलन करत तीन नवीन कृषी कायदे मागे घेण्याची मागणी केली. अर्थसंकल्पीय अधिवेशनाच्या पहिल्याच दिवशी खासदारांनी संसद परिसरातील महात्मा गांधी यांच्या पुतळ्यासमोर धरणे आंदोलन केले. राहुल पक्षाचे नेते अधीर रंजन चौधरी, चीफ व्हिप कोडीकुनिल सुरेश आणि इतर अनेक खासदार या आंदोलनात होते. 'काळे कायदे परत घ्या' आणि 'नरेंद्र मोदी, शेतकरी विरोधी' अशा घोषणा काँग्रेस खासदारांनी दिल्या. 
धक्कादायक! शेतकरी आंदोलनाशीसंबंधित नेत्यासह एका पत्रकाराला NIAचे समन्स|Sachin Fulpagare|Updated: 16 Jan 2021, 11:21:00 PM||नवी दिल्ली: एक धक्कादायक बाब समोर आली आहे. राष्ट्रीय तपास एजन्सीने (एनआयए) बंदी घातलेली ( nia summons to farmer leaders ) संस्था शीख फॉर जस्टिस (SFJ) प्रकरणी चौकशीसंदर्भात डझनहून अधिक जणांना समन्स बजावलं आहे. यात एक पत्रकार आणि नवीन कृषी कायद्यांविरोधात ( farm laws ) आंदोलन ( farmers protest ) करणाऱ्या एका शेतकरी नेत्यासह इतरांचा समावेश आहे. एनआयएने चौकशीसाठी अनेकांना नोटिसा पाठवल्या आहेत. या प्रकरणी काही तथ्यांची खात्री करण्यासाठी साक्षीदार म्हणून त्यांना बोलवण्यात आलं आहे, अशी माहिती एनआयएच्या एका अधिकाऱ्याने दिली. पत्रकाराशिवाय चौकशीसाठी बोलावलेल्यांच्या व्यवसायाबद्दल आपण विशेष काहीही सांगू शकत नाही, असं अधिकारी म्हणाला. पण एनआयएने नवीन कृषी कायद्यांविरोधात आंदोलन करणाऱ्या आणि सरकारसोबत चर्चेत भाग घेत असलेल्या शेतकरी संघटनांपैकी एक 'लोक भलाई इन्साफ वेल्फेअर'चे अध्यक्ष बलदेव सिंग यांनाही समन्स बजावलं आहे. समन्सनुसार बलदेवसिंग यांना १७ जानेवारीला दक्षिण दिल्लीच्या सीजीओ कॉम्प्लेक्समधील एजन्सीच्या मुख्यालयात हजर राहण्यास सांगितलं आहे. त्यांच्याखेरीज सुरेंद्रसिंग टिकरीवाल, पलविंदर सिंग, प्रदीप सिंग, नोबेलजीत सिंग आणि करनैल सिंग यांनाही १७ आणि १८ जानेवारीला एजन्सीसमोर हजर राहण्यास सांगितलं आहे. कृषी कायद्यांसंबंधी सरकारने अधिसूचना जारी केल्यानंतर एनआयएने गेल्या वर्षी १५ डिसेंबरवा भारतीय दंड संहिता आणि बेकायदेशीर हालचाली प्रतिबंधक कायद्याच्या विविध कलमांतर्गत गुन्हा दाखल केला होता. सिख फॉर जस्टिस आणि बब्बर खालसा इंटरनॅशनल, खलिस्तान टायगर फोर्स, खलिस्तानी जिंदाबाद फोर्स या बेकायदेशीर संघटनांसह विविध खालिस्तानी दहशतवादी संघटनांनी त्यांच्या प्रमुख संघटनांशी कट रचला आहे. भीती व अराजकता निर्माण करणे, लोकांमध्ये असंतोष निर्माण करणे आणि त्यांना सरकारविरूद्ध बंड करण्यास उद्युक्त करणे हा या षडयंत्राचा हेतू आहे, असा आरोप एनआयएने एफआयआरमध्ये केला आहे. अमेरिका, ब्रिटन, कॅनडा, जर्मनी आणि इतर देशांमध्ये कार्यरत असलेल्या आयुक्तालयांविरोधात चळवळ उभारणे आणि प्रचाराविरोधात मोठ्या प्रमाणात निधी गोळा केला जात आहे. दहशतवादी गुरपतवंतसिंग पन्नुन, परमजीतसिंग पम्मा, हरदीपसिंग निज्जर आणि इतरांनी ही चळवळ सुरू केली आहे. शीख फॉर जस्टीस आणि या षडयंत्रात सहभागी अन्य खलिस्तान समर्थक घटक तरुणांना इंटरनेट आणि सोशल मीडिया मोहिमेद्वारे आणि इतर मार्गांनी ज्यांची सहज दिशाभूल करता येईल अशांना आंदोलन आणि दहशतवादी कारवाया करण्यासाठी भडकवत आहेत. भारताचे विभाजन करून स्वतंत्र खालिस्तान राष्ट्र निर्माण करणांचा त्यांचा कट आहे, असाही एनआयएने एफआयआरमध्ये केला आहे. कृषी कायदे : शेतकरी संघटना - सरकारची नववी बैठकही निष्फळ एनआयएने गेल्या वर्षी १८ डिसेंबरला शिख फॉर जस्टिस प्रकरणी घोषित दहशतवादी गुरपतवंतसिंग पन्नून याच्यासह १० खलिस्तानी दहशतवाद्यांविरूद्ध आरोपपत्र दाखल केलं होतं. उर्वरित दहशतवाद्यांमध्ये परगतसिंग, सुखराज सिंग, बिक्रमजितसिंग, मनजीतसिंग, जतिंदर सिंग, गुरविंदरसिंग, हरप्रीतसिंग, कुलदीप सिंग आणि हरमीत सिंग यांचा समावेश आहे. 'लसीकरणाचा पहिला दिवस यशस्वी; दीड लाखाहून अधिक जणांना डोस, साइड इफेक्ट नाही' २०१७- २०१८ ला पंजाबमध्ये जाळपोळ करण्याच्या घटनांसह अनेक हिंसाचाराच्या घटनांच्या संदर्भात हे आरोपपत्र दाखल करण्यात आलं होतं. विदेशात स्थायिक झालेल्या शिख फॉर जस्टिसच्या हँडलरच्या मदतीने आणि आर्थिक मदतीने कट्टरपंथी शिख तरुणांनी हा हिंसाचार घडवला होता. सुरवातीला हा गुन्हा अमृतसर पोलिसांनी नोंदविला होता. पण गेल्या वर्षी एनआयएने हे प्रकरण आपल्या ताब्यात घेतलं. 
Raju Shetti: अन्यथा तुमचे तुणतुणे बंद करू!; 'या' शेतकरी नेत्याचा सेलिब्रिटींना इशारा|Gajanan Zilu Sawant|Updated: 07 Feb 2021, 01:43:00 AM|हायलाइट्स: स्वाभिमानी शेतकरी संघटनेचे नेते राजू शेट्टी आक्रमक सरकारच्या समर्थनार्थ ट्वीट करणाऱ्या सेलेब्रिटींना दिला इशारा. सरकारला खूश करण्याच्या भानगडीत पडू नका: शेट्टी|कोल्हापूर: सरकारला खूश करण्याच्या भानगडीत पडू नका, नाही तर एक दिवस तुमचे तुणतुणे बंद पडायला वेळ लागणार नाही, असा इशारा स्वाभिमानी शेतकरी संघटना नेते, माजी खासदार राजू शेट्टी यांनी सरकारच्या समर्थनार्थ ट्वीट करणाऱ्या सेलेब्रिटींना दिला. दिल्लीतील शेतकरी आंदोलनास पाठिंबा देण्यासाठी स्वाभिमानी शेतकरी संघटनेच्या वतीने कोल्हापुरात चक्का जाम आंदोलन करण्यात आले. यावेळी पोलीस व कार्यकर्ते यांच्यात मोठी झटापट झाली. यावेळी ते बोलत होते. ( Raju Shetti Warns Celebrities On Farmers Protest ) वाचा: लता मंगेशकर, सचिनबद्दल राज ठाकरे यांचे मोठे विधान; मोदींना हाणला टोला! सरकारचे समर्थन करणाऱ्या सेलिब्रिटींना इशारा देताना शेट्टी म्हणाले, 'तुम्ही सरकारचे लाभार्थी असल्याने त्यांना खूश करण्यासाठी सरकारचे समर्थन करत असाल, पण अशा भानगडीत तुम्ही पडू नका. आपल्या नावामागे सेलिब्रिटी म्हणून शेपूट आहे, ते केवळ कोट्यवधी लोकांचे प्रेम आहे म्हणून आहे. हे लोक आता केंद्राच्या विरोधात आहेत. तुमच्या विरोधात जायला त्यांना फार वेळ लागणार नाही. त्यामुळे वेळीच शहाणे व्हा'. पोपटाचा जीव कशात आहे, हे आम्हाला माहीत आहे. शेतकऱ्यांच्या आंदोलनाकडे ज्या पद्धतीने दुर्लक्ष केले जात आहे, ते पाहता आता सरकारची कोंडी करण्याची वेळ आली आहे. यामुळे सरकारचा महसूल थांबवण्यासाठी प्रसंगी आम्ही जीएसटी भवनला घेराव घालण्यात येईल, असा इशाराच राजू शेट्टी यांनी दिला. वाचा: इतर क्षेत्राबद्दल व्यक्त होताना काळजी घ्या!; पवारांनी सचिनला दिला 'हा' सल्ला कृषी कायदे मागे घेण्यासाठी दिल्लीत आंदोलन सुरू आहे. त्याला पाठिंबा देण्यासाठी शनिवारी सकाळी दाभोळकर कॉर्नर येथे स्वाभिमानीसह डाव्या आघाडीचे कार्यकर्ते एकत्र आले. त्यांनी रास्ता रोको केल्याने वाहतूक ठप्प झाली. यावेळी केंद्र सरकारच्या विरोधात जोरदार घोषणा देण्यात आल्या. पोलिसांनी हस्तक्षेप करत त्यांना बाजूला हटविण्याचा प्रयत्न केला. त्यावेळी मोठी झटापट झाली. पोलिसांनी स्वाभिमानी शेतकरी संघटनेचे नेते राजू शेट्टी यांच्यासह कार्यकर्त्यांना ताब्यात घेतले व नंतर त्यांना सोडून देण्यात आले. या आंदोलनात उदय नारकर, सतीश कांबळे, नामदेव गावडे, चंद्रकांत यादव, गिरीष फोंडे, रघुनाथ कांबळे, प्रशांत आंबी यांच्यासह अनेक कार्यकर्ते सहभागी झाले होते. वाचा: वीजबिलांबाबत राज यांचा गंभीर आरोप; अदानी शरद पवारांना भेटल्यानंतर... 
farmers protest delhi : शेतकऱ्यांच्या ट्रॅक्टर परेडमधील हिंसेत ८६ पोलिस जखमी, ४५ ट्रॉमा सेंटरमध्ये|Sachin Fulpagare|Updated: 27 Jan 2021, 08:39:00 AM||नवी दिल्लीः केंद्राच्या नवीन कृषी कायद्यांविरोधात शेतकर्‍यांनी आज प्रजासत्ताक दिनाच्या निमित्ताने ट्रॅक्टर परेड काढली. पण या ट्रॅक्टर परेडमध्ये अनेक ठिकाणी शेतकऱ्यांनी नियोजित मार्ग सोडून दुसऱ्याच रस्त्यांवरून ट्रॅक्टर घुसवण्यात आले. तसंच अनेक ठिकाणी तोडफोड केल्याचंही वृत्त आहे. पोलिसांनी ( delhi police ) शेतकऱ्यांना रोखण्याचा प्रयत्न केला. काही ठिकाणी पोलिसांनी लाठीमार केला. यावेळी शेतकरी आणि दिल्ली पोलिसांमध्ये जोरदार संघर्ष ( agitating farmers attacked on police ) झाला. यात आंदोलकांनी केलेल्या हणामारीत ८६ पोलिस कर्मचारी जखमी झाले. त्यातील ४५ जणांना ट्रॉमा सेंटरमध्ये दाखल करण्यात आलं आहे. दिल्लीतील शेतकऱ्यांच्या ट्रॅक्टर परेडमधील हिंसाचारात आज ८ बसेस १७ गाड्यांची तोडफोड केली गेली. या प्रकरणी ४ एफआयआर दाखल करण्यात आल्या आहेत. शेतकऱ्यांनी अत्यंत हिंसक मार्गाने ही ट्रॅक्टर परेड काढली, असा आरोप दिल्ली पोलिसांचे सहआयुक्त (पूर्व रेंज) आलोक कुमार यांनी केला. पोलिसांवर हल्ला करणाऱ्यांवर कायदेशीर कारवाई केली जाईल, असंही ते म्हणाले. तर आंदोलन करणाऱ्या शेतकऱ्यांनी शांतता बाळगावी. आणि ठरलेल्या मार्गाने त्यांनी परत जावं, असं आवाहन दिल्लीचे पोलिस आयुक्त एस. एन. श्रीवास्तव यांनी केलं. कृषी कायद्यांविरोधात आंदोलन करणाऱ्या शेतकऱ्यांसोबत अनेकदा चर्चा केल्यानंतर ट्रॅक्टर रॅलीचा मार्ग आणि वेळ निश्चित करण्यात आली होती. पण शेतकऱ्यांनी नियोजित मार्गावरून ट्रॅक्टर न नेता इतर रस्त्यांवरून घुसवले आणि वेळीआधीच ट्रॅक्टर रॅली सुरू केली गेली, असं श्रीवास्तव म्हणाले. दिल्लीत शेतकऱ्यांच्या ट्रॅक्टर परेडला हिंसक वळण; पंजाब, हरयाणात हाय अलर्ट जारी दिल्लीत शेतकऱ्यांच्या ट्रॅक्टर परेडमधील हिंसाचाराला केंद्र जबाबदारः शरद पवार अनेक ठिकाणी तोडफोड: पोलिस आंदोलकांनी अनेक ठिकाणी तोडफोड केली आणि त्यात अनेक पोलिस जखमी झाले. सार्वजनिक मालमत्तेचंही मोठं नुकसान झालं आहे, असं श्रीवास्तव यांनी सांगितलं. शेतकरी नेत्यांशी संवाद साधताना मार्ग निश्चित करण्यात आले. पण मंगळवारी सकाळी साडेनऊ वाजता एका गटाने बॅरिकेड तोडण्याचा प्रयत्न केला आणि गाझीपूर सीमेवर पोलिसांशी पहिली झटापट झाली. पोलिसांनी त्यांना रोखण्याचा प्रयत्न केला. पण अत्यंत उग्र प्रकारे पोलिसांवरच ट्रॅक्टर चढवण्याचा प्रयत्न झाला. रॅली दरम्यान मोठ्या प्रमाणात तोडफोड आणि नुकसान झालं आहे. यासर्वांवर कायदेशीर कारवाई केली जाईल, असं सहआयुक्त अलोक कुमार म्हणाले. 
Farmers protest कॅपिटॉल हिंसाचार आणि शेतकरी आंदोलन दडपणे ही एकच मानसिकता!|Shrikant Bhosale|Updated: 03 Feb 2021, 03:21:00 PM|हायलाइट्स: आंतरराष्ट्रीय स्तरावर शेतकरी आंदोलनाला वाढता पाठिंबा अमेरिकेच्या उपराष्ट्रपती कमला हॅरीस यांची पुतणी मीना हॅरीस यांचाही पाठिंबा जगातील मोठ्या लोकशाहीला धोका असल्याचे केले वक्तव्य|वॉशिंग्टन: भारतात सुरू असलेल्या शेतकरी आंदोलनाची चर्चा आता आंतरराष्ट्रीय पातळीवर सुरू झाली आहे. हॉलिवूड पॉप सिंगर रिहानाने शेतकरी आंदोलनाला पाठिंबा दिल्यानंतर जगभरातील अनेक संस्था, सेलिब्रेटी, महत्त्वाच्या व्यक्तिंनी शेतकरी आंदोलनावर व्यक्त होण्यास सुरुवात केली आहे. अमेरिकेच्या उपराष्ट्रपती कमला हॅरीस यांची भाची मीना हॅरीस यांनीदेखील शेतकरी आंदोलनाला पाठिंबा देताना जगातील सर्वात मोठी लोकशाही धोक्यात आली असल्याचे म्हटले आहे. कमला हॅरीस यांची भाची मीना हॅरीस या वकील असून अमेरिकेतील मुद्यांवर याआधी त्यांनी भाष्य केले आहे. मागील महिन्यात अमेरिकेची संसद कॅपिटॉल हिलमध्ये झालेल्या हिंसाचाराचा उल्लेख करत भारतात सुरू असलेल्या शेतकरी आंदोलनाबाबत काही ट्विट केले आहेत. कॅपिटॉल हिलमध्ये झालेल्या हिंसाचाराची कोणावरही जबाबदारी निश्चित करण्यात आली नसून एकाही खासदारावर, लोकप्रतिनिधीवर कारवाई झाली नसल्याचे मीना हॅरीस यांनी म्हटले. वाचा: शेतकरी आंदोलनाचा मुद्दा आंतरराष्ट्रीय पातळीवर; रिहाना, ग्रेटा थनबर्गचा पाठिंबा भारतातील शेतकरी आंदोलनाचे एक छायाचित्र ट्विट करत मीना हॅरीस यांनी म्हटले की, जगातील सर्वात जुन्या लोकशाहीवर एक महिन्यापूर्वीच हल्ला झाला. त्यानंतर आता जगातील सर्वात मोठ्या लोकशाहीवर धोका निर्माण झाला आहे. या दोन्ही घटना एकमेकांशी निगडीत असल्याचे त्यांनी म्हटले. भारतात आंदोलन करणाऱ्या शेतकऱ्यांविरोधात सुरक्षा दलाकडून होणारी दडपशाही आणि इंटरनेट बंद करण्याच्या निर्णयाविरोधात आवाज उठवला पाहिजे. मीना हॅरीस यांनी पुढे म्हटले की, ज्याप्रकारे कॅपिटॉल हिलमध्ये हिंसाचार झाल्यानंतर आपण सर्वांनी प्रतिक्रिया, रोष व्यक्त केला. त्याचसारखी प्रतिक्रिया शेतकरी आंदोलनाबाबत व्यक्त करायला हवी. जगात कुठेही फॅसिझम हा लोकशाहीसाठी धोकाच असतो. ट्रम्प यांचा कार्यकाळ संपला तरी आपल्या अवतीभोवती तसे वातावरण असल्याचे मीना हॅरीस यांनी म्हटले. वाचा: दिल्ली हिंसाचार: शशी थरूर यांच्यासह पत्रकारांवर गुन्हे दाखल; UN म्हणते की... वाचा: शेतकरी आंदोलनातील हिंसाचाराची संयुक्त राष्ट्राकडून दखल, म्हणाले की मीना हॅरीस यांनी म्हटले की, जहाल राष्ट्रवाद हा अमेरिकन राजकारण, भारत अथवा इतर कोणत्याही ठिकाणी मोठी ताकद आहे. फॅसिस्ट हुकूमशाहीच्या धोक्याला समजल्याशिवाय त्याला रोखता येणार नाही. आपण सर्वांनी त्याविरोधात एकत्र येण्याची आवश्यकता असल्याचे हॅरीस यांनी म्हटले. सत्यासह एकतेचा जन्म होतो. उत्तरदायित्व ठरवल्याशिवाय जखमा भरून निघणे अशक्य असून आवाज उठवण्याचे आवाहन त्यांनी केले. 
लाल किल्ला हिंसाचार : आरोपी दीप सिद्धूवर पोलिसांकडून एक लाखांचं बक्षीस|Shubhangi Palve|Updated: 03 Feb 2021, 10:45:00 AM|हायलाइट्स: लाल किल्ला हिंसाचारानंतर दीप सिद्धू फरार दीप सिद्धू आणि इतर आरोपींचा पोलिसांकडून शोध सुरू आरोपींवर एक लाख आणि ५० हजारांचा इनाम घोषित|नवी दिल्ली : २६ जानेवारी रोजी प्रजासत्ताक दिनाला राजधानी दिल्लीत आंदोलक शेतकऱ्यांनी काढलेल्या 'ट्रॅक्टर रॅली' दरम्यान झालेल्या हिंसाचारानंतर एक नाव चर्चेत आलं होतं. ते नाव होतं पंजाबी अभिनेता आणि गायक दीप सिद्धू ... याच दीप सिद्धूवर दिल्ली पोलिसांकडून एक लाखांचं बक्षीस घोषित करण्यात आलंय. २६ जानेवारी रोजी दिल्लीत झालेल्या हिंसाचारानंतर दीप सिद्धू फरार आहे. लाल किल्ला हिंसाचारात सहभागी असलेल्या सर्व आरोपींना शोधून काढण्याचा प्रयत्न पोलिसांकडून केला जातोय. दीप सिद्धू, जुगराज सिंह, गुरजोत सिंह आणि गुर्जंत सिंह यांची माहिती देणाऱ्याला एक लाख रुपये इनाम दिला जाईल, असं दिल्ली पोलिसांनी जाहीर केलंय. तसंच जजबिर सिंह, बुटा सिंह, सुखदेव सिंह आणि इक्बाल सिंह या आरोपींची माहिती देणाऱ्याला प्रत्येकी ५० हजार रुपयांचं बक्षीस दिलं जाणार आहे. या सर्वांवर प्रजासत्ताक दिनाला हिंसाचाराला प्रोत्साहन दिल्याचा आणि हिंसाचारात सहभागी झाल्याचा आरोप आहे. शेतकऱ्यांच्या भावना भडकावण्याचं काम दीप सिद्धूकडून करण्यात आल्याचा आरोप शेतकरी नेत्यांनी केला होता. तसंच दीप सिद्धू याचे केंद्रातील भाजपशी जवळचे संबंध असल्याचंही समोर आलं होतं. त्यानंतर, भाजप खासदार सनी देओल यांनी आपले आणि आपल्या कुटुंबीयांचे दीप सिद्धूशी कोणतेही संबंध नसल्याचा दावा सोशल मीडियावर केला होता. शेतकऱ्यांना चिथवल्याचा आरोप असणारा दीप सिद्धू आहे कोण? 
'शेतकरी केंद्रापुढे झुकणार नाहीत'|महाराष्ट्र टाइम्स|Updated: 30 Jan 2021, 09:23:00 AM||म. टा. प्रतिनिधी, पुणे 'आपल्यावर अन्याय होत असल्यास त्याला वाचा फोडण्यासाठी, न्याय मिळवण्यासाठी आंदोलने केली जातात. महात्मा गांधींनी आपल्याला तो रस्ता दाखवला आहे. राज्यकर्ते कुणीही असो कायद्याचा आधार घेऊन मोठी आंदोलने दडपण्याचा प्रयत्न करतात. केंद्र सरकारने आंदोलन दडपण्याचा प्रयत्न करू नये. शेतकरी केंद्रापुढे झुकणार नाहीत,' असे मत उपमुख्यमंत्री अजित पवार यांनी केले. विकासकामांच्या आढावा बैठकीसाठी आणि गुणवंत विद्यार्थ्यांच्या सत्कारासाठी पवार शुक्रवारी जिल्हा परिषदेत आले होते. त्या वेळी पत्रकारांनी त्यांच्याशी संवाद साधला. 'कृषी कायद्यांना स्थगिती मिळाली असली तरी, केंद्र सरकारच्या मनात नक्की काय आहे ते कळत नाही. चर्चेच्या बारा-पंधरा फेऱ्या निष्फळ होत असतील, याचा अर्थ शेतकऱ्यांना झुलवण्यात येत आहे, असा होतो. शेतकरी अशा पद्धतीने सरकारपुढे झुकणार नाहीत आणि शेतकऱ्यांना पाठिंबा देणारा समाजसुद्धा झुकणार नाही, ही बाब केंद्र सरकारने लक्षात घेतली पाहिजे,' असेही पवार म्हणाले. कृषी कायद्यांबाबत आमची भूमिका स्पष्ट आहे. अंतिम निर्णयापर्यंत अद्याप आम्ही आलो नाही, मात्र आघाडीतील सर्व पक्ष शेतकऱ्यांच्या पाठीशी आहेत, असेही ते म्हणाले. 'आंदोलन बदनाम करण्याचे प्रयत्न' 'शेतकऱ्यांच्या प्रश्नाबाबत दिल्लीत काढलेल्या ट्रॅक्टर रॅलीदरम्यान झालेल्या हिंसाचाराच्या खोलात गेले पाहिजे. शेतकरी हिंसाचाराचा अवलंब करत नाहीत. इतके दिवस आंदोलन शांततेत होते. त्यामुळे या आंदोलनाला हिंसाचाराचे गालबोट लावून बदनाम करण्याचा प्रयत्न होता का, या शंकेला जागा निर्माण होते. मी देखील शेतकरी आहे. शेतकरी अशी टोकाची भूमिका कधीही घेणार नाहीत. हिंसेचा मार्ग शेतकरी कधीही स्वीकारणार नाही आणि पुढेही शांततेच्या मार्गाने मागण्या पदरात पाडून घेतील असे वाटते,' या शब्दांत पवार यांनी हिंसाचाराबाबत शंका व्यक्त केली 
कुरघोडीचे राजकारण|महाराष्ट्र टाइम्स|Updated: 10 Feb 2021, 05:50:00 AM||शेतकरी आंदोलनाला पाठिंबा दर्शविण्यासाठी ग्रेटा थनबर्ग, रेहाना वगैरे परदेशातील काही सेलिब्रिटींनी ट्वीट केल्यानंतर केंद्र सरकारने त्याला घाईने प्रतिक्रिया दिली. जागतिकीकरणाच्या आजच्या काळात एखाद्या देशातील आंदोलन वा चळवळींचे तरंग आंतरराष्ट्रीय स्तरावरूनही उमटू शकतात हे लक्षात न घेता त्याला प्रत्युत्तर दिले. पाठोपाठ लता मंगेशकर , सचिन तेंडुलकर यांसह देशातील अन्य काही सेलिब्रिटींनीही ट्वीटद्वारे रेहाना, थनबर्ग आणि कंपनीला उत्तर दिले. त्यानंतर आंदोलक आणि आंदोलनाला समर्थन देणाऱ्यांपैकी काहींनी दिलेली प्रतिक्रियाही केंद्र सरकारहून वेगळी नव्हती. परदेशी सेलिब्रिटींप्रमाणे देशातील सेलिब्रिटींनीही आंदोलनाला पाठिंबा देण्याची अपेक्षाही त्यांनी व्यक्त केली; काहींनी संताप व्यक्त केला, तर काहींनी खालची पातळी गाठत शिव्यांची लाखोली वाहिली. सोशल मीडियाचे स्वरूपच असे आहे; तिथे एका ट्वीटमुळे क्षणार्धात डोक्यावर घेतले जाते, तर दुसऱ्या क्षणी पायदळी तुडविले जाते. सोशल मीडियावरील हॅशटॅगयुद्ध काही काळ चालून आपोआप बंद पडले असते; परंतु राज्य सरकारनेही त्यात नाक खुपसल्याने ते आणखी काही काळ युद्ध सुरू राहणार असे दिसते. मंगेशकर, तेंडुलकर प्रभृतींनी केलेल्या ट्वीटची चौकशी करण्याचा गृहमंत्री अनिल देशमुख यांनी आदेश दिला आहे. भारतीय जनता पक्षावर कुरघोडी करण्याचाचे राजकारण यामागे असून, राज्य सरकारची ही कृती केंद्राप्रमाणेच आततायी स्वरूपाची आहे. मुळात सेलिब्रिटींच्या ट्वीटला सरकारने इतके महत्त्व देण्याचे कारणच काय? सेलिब्रिटींच्या बहुतेक ट्वीटमागे अनेकदा व्यावसायिक आणि आर्थिक गणिते असतात. सोशल मीडियावर लाखोंच्या संख्येने असलेल्या आपल्या पाठीराख्यांना हवा तो संदेश देण्यासाठी, आपल्या व्यावसायिक कामाच्या माहितीसाठी, तसेच सामाजिक-राजकीय स्थितीवर सोयीने भूमिका व्यक्त करण्यासाठी ही मंडळी ट्वीट करीत असतात. पाठीराख्यांच्या संख्येवरून व्यावसायिक कारणासाठी प्रचारकी ट्वीट करण्याची कामेही त्यांना मिळतात. या साऱ्याला अर्थातच अपवाद असतात; परंतु ते नियम सिद्ध करण्यापुरते. कारणे काहीही असली, तरी कोणते मत व्यक्त करायचे, कोणाला पाठिंबा द्यायचा, कोणाला पाठिंबा नाही द्यायचा हा ज्यांचा त्यांचा निर्णय असतो. त्यांच्या अभिव्यक्तीचा मान ठेवायला हवा. त्यांनी अमुक एक ट्वीट का केले, असे विचारणे म्हणजे अभिव्यक्ती स्वातंत्र्याची बूज न राखणेच होय. त्यामुळे राज्य सरकारने या फंदात न पडलेलेच बरे. 
कृषी कायद्यांसाठी समिती; किसान महासभेनं उपस्थित केले 'हे' सवाल|Mansi Kshirsagar|Updated: 12 Jan 2021, 04:41:00 PM||मुंबईः सर्वोच्च न्यायालयाने आज केंद्र सरकारच्या नव्या कृषी कायद्यांच्या अंमलबजावणीला पुढील आदेशापर्यंत स्थगिती देण्यात आली असून कृषी कायद्यांची पडताळणी करण्यासाठी एक तज्ज्ञांची समिती नेमण्याचा निर्णय घेण्यात आला आहे. मात्र, शेतकरी संघटनांनी समितीतीतल सदस्यांबाबत शंका उपस्थित केली आहे. किसान महासभेचे नेते डॉ. अजित नवले यांनी याबाबत भाष्य केलं आहे. 'सर्वोच्च न्यायालयाने समिती स्थापन करण्याचा निर्णय घेतला आहे. शेतकरी संयुक्त मोर्चा अशा कोणत्याही समितीसमोर जाणार ही काल भूमिका घेतली होती. याविषयी आज पुन्हा शेतकरी संघटनांची बैठक होईल व पुन्हा सखोल विचार केला जाईल,' अशी माहिती नवले यांनी दिली आहे. कृषी कायदे : न्यायालयानं गठीत केली चार सदस्यीय समिती 'मात्र, या समितीमध्ये ज्या नावांचा समावेश करण्याच्याबद्दल काही संदेश देण्यात आले आहेत. यातील बहुंताश नावं ही उद्योजक घराण्यांना धार्जिणी आणि या तिन्ही कायद्यांना समर्थन करणारी आहेत. काही नेते हे ज्या समितीमध्ये आहेत त्यांनी कायद्याच्या समर्थनार्थ भूमिका घेत आंदोलन केलं आहे. त्यामुळं या समितीत सरकारच्या भूमिकेचं समर्थन करणाऱ्या नेत्यांच्या समावेश आहे. या समितीकडून न्यायाची अपेक्षा करता येईल का?,' असा सवाल नवले यांनी उपस्थित केला आहे. कृषी कायद्यांच्या अंमलबजावणीला सर्वोच्च न्यायालयाची स्थगिती 'सर्वोच्च न्यायालयाच्या या निर्णयामुळं शेतकऱ्यांची लढाई एक पाऊल पुढे गेलेली आहे आणि शेतकऱ्यांचा आत्मविश्वासदेखील लढाईमधला वाढला आहे. मात्र, हे तिन्ही कायदे शेतीमालाचा व्यापार उद्योजकांचा ताब्यात देण्यासाठी, त्यांना नफा कमावता यावा आणि शेतकऱ्यांची आणखी लूट करता यावी, अन्न सुरक्षेसाठी आपली मक्तेदारी स्थापन करता यावी, यासाठीच आणण्यात आले होते. हे कायदे संपूर्णपणे रद्द होत नाहीत आणि शेतकऱ्यांना किमान संरक्षण देत नाही तोपर्यंत हा लढा थांबणार नाही,' असंही त्यांनी म्हटलं आहे. कायदे रद्द होत नाहीत तोपर्यंत शेतकऱ्यांचा लढा थांबणार नाही - अजित नवले 
खिळे काढा, सतरंज्या अंथरा|महाराष्ट्र टाइम्स|Updated: 08 Feb 2021, 06:18:00 AM||सत्याचा आग्रह धरताना निर्धार, सहनशीलता आणि अहिंसा या तीन शस्त्रांचा वापर करीत विरोधकांना हतबल करण्यात कायम यशस्वी ठरलेल्या आणि जगभर वंदनीय असलेल्या महात्मा गांधी यांच्या जयंतीपर्यंत आपला लढा सुरू ठेवण्याचा निर्धार राजधानी दिल्लीच्या सीमांवर ठाण मांडून बसलेल्या हजारो शेतकऱ्यांनी व्यक्त केला आहे. गेल्या वर्षी नोव्हेंबर महिन्याच्या अखेरीस सुरू झालेले हे आंदोलन एवढे लांबणार नाही याची, एवढे टोकाला जाणार नाही याची काळजी आता केंद्र सरकारनेच घ्यायला हवी. आंदोलक हे आपले विरोधक आहेत असे समजून त्यांना वागणूक देणे बंद केले पाहिजे. मंजूर करवून घेतलेल्या तीन विधेयकांद्वारे सरकार शेतकऱ्यांच्या हिताचा, प्रगतीचा दावा करत आहे. परंतु ज्यांच्या हिताचा दावा केला जातो आहे तेच जर समाधानी नसतील आणि 'शेंडी तुटो वा पारंबी' म्हणत रस्त्यावर उतरत असतील तर सरकारनेही थोडे सबुरीने घ्यायला हवे. या नव्या कायद्यांमुळे आपण रस्त्यावर येऊ किंवा आपले नुकसान होईल या काळजीपोटी, भीतीपोटी शेतकरी किंवा त्यांचे नेते हट्टाला पेटले असतील तर ते समजू शकते. सरकारनेही तशीच हट्टी, आग्रही भूमिका घेण्याचे, प्रतिष्ठेचा प्रश्न करण्याचे कारण नाही. या कायद्याच्या उपयुक्ततेबाबत दोन्ही बाजूंनी जोरदार 'मत'बाजी केली जात आहे ती बहुशः राजकीय स्वरूपाची आहे. मात्र, शेतकऱ्यांच्या हिताचा दावा करणारे हे कायदे मंजूर करताना त्याच्या मसुद्यावर संसदेत चर्चा घडवून आणण्याची लोकशाही प्रक्रिया का पार पाडली गेली नाही, याचे उत्तर द्यायला सत्ताधारी तयार नाहीत. विरोधक सत्तेवर असताना त्यांनी या कायद्यांचे समर्थन केले होते, असा आरोप सत्ताधारी गेले दोन महिने करत आले आहेत. हे वास्तव असेल तर संसदेत विरोधकांना कोंडीत पकडण्याची ती एक उत्तम संधी होती. 'काँग्रेसच्या पापांचा' सतत उच्चार करणाऱ्या सरकारने ही सुवर्णसंधी सोडली आणि चर्चेविना कृषी कायदे मंजूर करून घेतले, यातले गूढ त्यामुळेच अधिक गडद झाले आहे. या कायद्यांच्या विरोधात शांतपणे आणि धीराने सुरू असलेले आंदोलन ही म्हणूनच जगाने दखल घ्यावी अशी घटना ठरली. प्रजासत्ताकदिनी झालेल्या हिंसाचाराला जबाबदार कोण होते हे चौकशीत समोर येईलच; परंतु तोवर हे आंदोलन अत्यंत शांततेने सुरू होते, हे सरकारलाही मान्य करावेच लागेल. मात्र आंदोलकांचा हा समंजसपणाच कदाचित काहींना अडचणीचा वाटलेला असू शकतो. 'काट्याने काटा काढण्याची' वृत्ती किंवा कृती हे केंद्रातील या भाजप सरकारचे एक खास वैशिष्ट्य आहे. साहित्यिकांनी पुरस्कार परत केले की लगेचच साहित्यिकांचा आपल्या बाजूचा एक गट मैदानात उतरवायचा. काही विचारवंतांनी सरकारच्या निषेधाचे पत्रक काढले की लगेचच सरकारची बाजू मांडणारे पत्रक काढणारी विचारवंतांची दुसरी टोळी उभी करायची, असे वारंवार दिसून आले आहे. आताही, शेतकरी आंदोलनाच्या बाजूने काही विदेशी कलावंतांनी, प्रसिद्ध व्यक्तींनी ट्विट करताच सरकारने भारतातील कलावंतांना हाताशी धरुन ट्विटर युद्ध छेडले. रस्त्यावर एखादी कार आणि सायकल यांच्यात टक्कर झाली तर लोक स्वाभाविकरीत्या सायकलवाल्याची बाजू घेतात; कारण दर्शनी तो कमजोर दिसतो. मंजूर झालेले कृषी कायदे, त्यांचे बरे-वाईट परिणाम आणि त्यातील खाचाखोचा जिथे अनेक भारतीयांनाही नीट सांगता येणार नाहीत, तिथे या विदेशी कलावंतांनी ते समजून घेऊन शेतकऱ्यांना पाठिंबा दिला असेल, असे समजणे बावळटपणाचे आहे. परंतु रस्त्यावर उतरून, निर्धाराने लढणाऱ्या शेतकऱ्यांबद्दल त्यांना सहानुभूती वाटली तर नवल नाही. ते सरकारने एवढे मनाला लावून घेण्याची आवश्यकता नव्हती. प्रत्युत्तर दिल्यामुळे अधिक चेव येऊन आंतरराष्ट्रीय कलावंतांनी पाठिंबा देण्याचे प्रमाण उलट वाढतेच आहे. नवनव्या नावांची त्यात भर पडते आहे. हे आंदोलन केवळ काही राज्यांपुरते सुरू आहे असे दिसत होते, ती परिस्थिती हळूहळू बदलत आहे. महाराष्ट्राच्या काही भागात शनिवारी 'चक्का जाम'ला चांगला प्रतिसाद मिळाला. देशात इतरत्रही वातावरण तापते आहे. राकेश टिकैत यांचे नेतृत्वही या आंदोलनाने मोठे केले असून, दोन ऑक्टोबरची तारीख जाहीर करुन अप्रत्यक्षपणे गांधीजींशी हा लढा जोडून घेण्यात त्यांची हुशारीच दिसून येते. आपल्याच जनतेच्या आग्रहास्तव एखाद्या कायद्याचा पुनर्विचार करण्यात कमीपणा नाही. कदाचित सरकारचीच बाजू बरोबर असेल, तर ते पटवून देण्यास सरकारने पुरेसा वेळ दिला पाहिजे. विरोधकांचे वागणे दुटप्पी असेल तर तेही या प्रक्रियेत उघडे पडतील. तेव्हा वाटाघाटींच्या मार्गातील खिळे काढून टाकून सरकारने आता लवकरात लवकर लाल गालिचे नाही, तर किमान समजुतीच्या सतरंज्या तरी अंथरायला हव्यात. 
'त्या' घटनेवर मोदी, शहा गप्प का?; राऊतांचा सवाल|महाराष्ट्र टाइम्स.कॉम|Updated: 31 Jan 2021, 09:12:00 AM|हायलाइट्स: दिल्लीतील शेतकरी आंदोलनावरुन संजय राऊतांची टीका राजकारण देशाला अस्थिरतेकडे नेणार शेतकरी आंदोलनावर मोदी, शहा गप्प का?|मुंबईः पंतप्रधान मोदी व अमित शहा इतर वेळी राहुल गांधींपासून ममता बॅनर्जींपर्यंत राजकीय विरोधकांवर बरसत असतात, पण दिल्लीत २६ जानेवारी रोजी इतका मोठा हिंसाचार झाला, त्यावर ना पंतप्रधान बोलले ना आपले गृहमंत्री, अशा शब्दांत संजय राऊत यांनी मोदी, शहांवर हल्ला चढवला आहे. दिल्लीत २६ जानेवारी रोजी घडलेल्या हिंसाचाराचे देशभरात पडसाद उमटले आहेत. शेतकरी आंदोलनात पंतप्रधानांनी घेतलेल्या भूमिकेवर शिवसेनेचे खासदार संजय राऊत यांनी जोरदार टीका केली आहे. शिवसेनेचे मुखपत्र सामनाच्या रोखठोक सदरातून मोदी- शहांवर हल्ला चढवला आहे. शेतकऱ्यांचा एक गट दिल्लीत घुसला व त्याने दंगल केली. राज्यकर्त्या पक्षाच्या प्रेरणेनेच जेव्हा दंगली होतात, तेव्हा अंहिसेवरील प्रवचने उपयोगी पडत नाहीत. शेतकऱ्यांचे आंदोलन कसे राष्ट्रदोही आहे यावर भाजपचा आयटी विभाग आता समाज माध्यमांवर प्रवचने झोडत आहे. मग शेवटी पंतप्रधान, गृहमंत्री यांची काही जबाबदारी आहे की नाही? मोदी व शहा हे आज प्रमुख घटनात्मक पदांवर बसून देशाचे नेतृत्व करीत आहेत. पंजाबच्या शेतकऱ्यांशी असे वागणे म्हणजे देशात अशांततेची नवी ठिणगी टाकणे आहे, असा आरोप राऊतांनी केला आहे. रोखठोक सदरातील महत्त्वाचे मुद्दा >> दिल्लीतील शेतकऱ्यांच्या आंदोलनात फूट पाडली जात आहे. दोन संघटना आंदोलनातून बाहेर पडल्या. लाल किल्ल्यावरील हिंसाचार हे कारण त्यासाठी दिले, लाल किल्ल्यावरील हल्ला हा त्याच राजकीय कारस्थानाचा भाग होता काय, अशी शंका त्यामुळं बळावली. शेतकऱ्यांचेआंदोलन आता पंजाब समस्येशी जोडले जात आहे. पंजाबला अशांत करु नका हे सगळ्यांचेच म्हणणे आहे. >> २६ जानेवारी रोजी दिल्लीच्या सीमेवर ठाण मांडून बसलेले शेतकरी सरळ दिल्लीत घुसले व त्यांनी काही काळासाठी लाल किल्ल्याचा ताबा घेतला. दिल्लीच्या रस्त्यांवर आणि लाल किल्ल्यावर काही काळासाठी युद्ध परिस्थितीच निर्माण झाली. हे धर्मयुद्ध आहे अशा शेरा यावर कुणीतरी मारला. >> शेतकऱ्यांना लाल किल्ल्यात घेऊन जाणारे नेते शेवटी भाजप परिवारातील निघावेत यासारखा विनोद तो कसला? दिल्लीच्या सीमेवर शेतकऱ्यांच्या आंदोलनाचा प्रश्न पंजाबमधील गाडलेल्या समस्येशी जोडला जात आहे. पंजाब अशांत करु नका, असे शरद पवारांसारखे नेते वारंवार सांगत आहेत. त्यामागचे सत्य समजून घेण्याची राज्यकर्त्यांची मानसिकता नाही. >> महाराष्ट्रातील शेतकरी पंजाबच्या शेतकऱयांना पाठिंबा देण्यासाठी मुंबईत आला. हजारो शेतकरी राजभवनाला धडक देण्यासाठी निघाले. त्यांना अडवून ठेवले. शेतकऱ्यांचे नेते राज्यपाल कोश्यारी यांना निवेदन देण्यास निघाले तेव्हा आपले महामहिम राज्यपाल हे गोव्याच्या दौऱ्यावर असल्याचे सांगण्यात आले. >> एरवी आपले राज्यपाल राज्याचे व लोकांचे प्रश्न सोडवण्यासाठी स्वतःच पुढाकार घेत असतात, पण हजारो शेतकरी स्वतःच आपले प्रश्न घेऊन राजभवनाकडे निघाले तेव्हा शेतकऱयांचे प्रश्न सोडविण्याची आयतीच संधी नाकारून राज्यपाल गोव्यास गेले. 
PM मोदींचे चर्चेचे आवाहन; शेतकरी नेते म्हणाले, 'सरकारने तारीख निश्चित करावी'|Sachin Fulpagare|Updated: 08 Feb 2021, 09:28:00 PM||नवी दिल्लीः राज्यसभेत पंतप्रधान मोदींनी ( pm modi speech ) राष्ट्रपतींच्या अभिभाषणावर धन्यवाद प्रस्तावावरील चर्चेत आंदोलन करणाऱ्या शेतकऱ्यांना चर्चेचं आवाहन केलं. पंतप्रधान मोदींच्या या आवाहनाला तीन कृषी ( farm laws ) कायद्यांविरोधात आंदोलन ( farmers protest ) करणाऱ्या शेतकरी संघटनांच्या नेत्यांनी लगेचच प्रतिसाद दिला आहे. पंतप्रधान मोदींनी शेकऱ्यांना आंदोलन संपवण्याची विनंती करत चर्चेचं आवाहन केलं आहे. शेतकरी संघटनांनी पंतप्रधान मोदींच्या आवाहनाला प्रतिसाद दिला असला तरी त्यांच्या टीकेवर मात्र आक्षेप घेतला आहे. 'आंदोलनजीवी' नवीन गट देशात तयार झाल्याची टीका पंतप्रधान मोदींनी केली होती. त्यावर शेतकरी नेत्यांनी नाराजी व्यक्त केली आहे. लोकशाही आंदोलनाची भूमिका अतिशय महत्त्वाची आहे, असं आंदोलन करणारे शेतकरी नेते म्हणाले. सरकारसोबत पुढच्या फेरीची चर्चा करण्यासाठी आम्ही तयार आहोत. सरकारने चर्चेसाठी तारीख आणि वेळ निश्चित करावी. आम्ही चर्चेला येणार आहोत, असं संयुक्त किसान मोर्चामधील शेतकरी नेते शिवकुमार कक्का म्हणाले. आम्ही सरकारसोबत चर्चा करण्यास कधीच नकार दिलेला नाही. जेव्हाही चर्चेचं आवाहन करण्यात आलं आम्ही केंद्रीय मंत्र्यांसोबत चर्चा केली आहे. आम्ही सरकारसोबत चर्चा करण्यास तयार आहोत, असं कक्का म्हणाले. पीटीआयने हे वृत्त दिलं आहे. काय म्हणाले पंतप्रधान मोदी ? शेतकऱ्यांनी आंदोलन संपवावं. आपण एकत्र बसून चर्चा करू. सर्व मार्ग खुले आहेत. आम्ही हे सर्व आधीच बोललो आहोत आणि आजही या सभागृहाद्वारे त्यांना चर्चेचं निमंत्रण देत आहोत, असं पंतप्रधान मोदी म्हणाले. कृषी कायद्यांच्या मुद्द्यावर शेतकरी नेते आणि सरकारच्या प्रतिनिधींमध्ये आतापर्यंत चर्चेच्या ११ फेऱ्या झाल्या आहेत. मात्र अद्याप त्यावर तोडगा निघालेला नाही. एमएसपीवर कायदा आणि तिन्ही कृषी कायदे मागे घेण्याच्या मागणीवर शेतकरी नेते ठाम आहेत. अखेरच्या फेरीत सरकारने कृषी कायदे १ ते दीड वर्षे स्थगित करण्याचा प्रस्ताव शेतकऱ्यांसमोर मांडला आहे. PM मोदींच्या 'आंदोलनजीवी' शब्दावरून काँग्रेसचा संताप, प्रशांत भूषणही चिडले Farmers Protest : 'किमान हमीभाव संपुष्टात येणार, असं आमचं म्हणणं नाहीच' दिल्लीच्या सीमांवर केंद्राच्या कृषी कायद्यांविरोधात हजारो शेतकरी आंदोलन करत आहेत. पंजाब, हरयाणा आणि पश्चिम उत्तरप्रदेशमधील हजारो शेतकरी या आंदोलनात सहभागी आहेत. सिंघू, टिकरी आणि गाझीपूर या दिल्लीच्या तीन सीमांवर आंदोलन सुरू आहे. ७० हून अधिक दिवसांपासून हे आंदोलन सुरू आहे. 
धनदांडग्यांना कर्जमाफी मग शेतकऱ्यांना सक्ती का? - छगन भुजबळ|महाराष्ट्र टाइम्स|Updated: 06 Feb 2021, 11:35:00 AM||म. टा. खास प्रतिनिधी, नाशिक शेतकऱ्यांकडील कर्जवसुलीसाठी जिल्हा मध्यवर्ती सहकारी बँकेने मालमत्ता जप्ती आणि जप्त मालमत्तांचे लिलाव करून कर्जवसुलीवर भर दिला आहे. परंतु, जर धनदांडग्यांना करोडो रुपये माफ केले, तर शेतकऱ्यांकडून सक्तीने वसुली का, असा सवाल पालकमंत्री छगन भुजबळ यांनी उपस्थित केला आहे. सक्तीने लिलाव केले तर शेतकरीच ते थांबवतील. त्यामुळे बँक अधिकाऱ्यांची बैठक बोलावून त्यांना सक्तीने वसुली थांबविण्याच्या सूचना द्या, असे आदेश भुजबळ यांनी दिले. जिल्हा बँक सक्तीने कर्जवसुली करीत असल्याने शेतकरी धास्तावले आहेत. साडेचार लाख रुपये वसुलीकरिता लावलेल्या तगाद्यामुळे शेतकरी आत्महत्येची घटना घडल्याचा आरोप संबंधित शेतकऱ्यांच्या नातेवाइकांनी केल्याकडे भुजबळ यांचे माध्यमांनी लक्ष वेधले. याबाबत ते म्हणाले, की जिल्हा बँकेकडून सक्तीने वसुली सुरू असल्याच्या अनेक तक्रारी माझ्यापर्यंतदेखील आल्या आहेत. कर्जवसुली झाली पाहिजे याबाबत दुमत नसले, तरी करोना संकटामुळे निर्माण झालेल्या परिस्थितीचा सामना शेतकरीदेखील करीत आहेत. त्यांनाही मोठी झळ बसली आहे. लॉकडाउनमध्ये दर न मिळाल्याने शेतमाल फेकून द्यावा लागला. अवकाळी पावसामुळेही मोठे नुकसान झाले. करोनाचे संकट कमी होत असून, शेतकरी आता कुठे सावरत आहे. परंतु, बँकेने कर्जवसुलीसाठी मालमत्तांच्या लिलावाचे धोरण अवलंबले, तर शेतकरीच लिलाव बंद पाडतील. जिल्हा बँकेच्या पदाधिकारी व अधिकाऱ्यांना बोलावून घ्या. सक्तीने वसुली न करता शेतकऱ्यांना थोडा वेळ देण्याच्या सूचना करा, असे आदेश भुजबळ यांनी जिल्हाधिकारी सूरज मांढरे यांना दिले. सेलिब्रिटी शेतकरीविरोधात आहेत का? दिल्ली येथील शेतकरी आंदोलन जगप्रसिद्ध झाले आहे. त्यामुळे जगभरातील सेलिब्रिटी त्यावर स्पष्टपणे मत व्यक्त करीत आहेत. परंतु, हा आमचा अंतर्गत प्रश्न असून, जगभरातील सेलिब्रिटींनी त्यावर बोलू नये, अशी प्रतिक्रिया देशातील काही सेलिब्रिटींनी व्यक्त केली आहे. सेलिब्रिटींच्या या भूमिकेचा पालकमंत्री भुजबळ यांनी समाचार घेतला. जगभरातील घटनांबाबत आपल्याकडील सेलिब्रिटी जाहीरपणे मत व्यक्त करतात. जगभरातील सेलिब्रिटी त्यावर आक्षेप घेत नाहीत. मग त्यांनी त्यांचे मत नोंदविले तर तुमचा आक्षेप का, असा सवाल भुजबळ यांनी सेलिब्रिटींना केला आहे. दोन महिने शेतकरी आंदोलन करीत असताना सेलिब्रिटी म्हणून तुम्ही का बोलला नाहीत? इतरांना बोलू द्यायचे नाही व स्वत:देखील बोलायचे नाही, असा पवित्रा योग्य नाही. शेतकरी काही पाकिस्तानमधून आलेले नाहीत. त्यामुळे सेलिब्रिटी शेतकरीविरोधी असतील, तर त्यांनी तसे तरी जाहीर करावे, असेही त्यांनी नमूद केले. 
farmers protest : ​शेतकरी देशभर महापंचायत घेणार, राहुल गांधी आज राजस्थान दौऱ्यावर|Sachin Fulpagare|Updated: 12 Feb 2021, 03:10:00 AM||नवी दिल्लीः काँग्रेसचे माजी अध्यक्ष आणि नेते राहुल गांधी हे शेतकरी आंदोलनाच्या ( farmers protest ) समर्थनार्थ शुक्रवारी दोन दिवसांच्या राजस्थान दौऱ्यावर जाणार आहेत. राहुल गांधी ( rahul gandhi ) हे ५ जिल्ह्यांमध्ये सभा आणि ट्रॅक्टर रॅलीत सहभागी होतील. यादरम्यान राहुल गांधी मंदिरातही दर्शनला जातील. राहुल गांधी यांचा हा दौरा म्हणजे कृषी-धार्मिक राजकारण असल्याचं तज्ज्ञाचं म्हणणं आहे. सॉफ्ट हिंदुत्व मॉडेलनुसार राहुल गांधी टेंपल रनकडे परतत आहेत. राहुल गांधी हनुमानगढ, श्रीगंगानगर, सूरतगड, नागौर आणि मकराना येथे सभा घेतील. रूपानगढमध्ये ते ट्रॅक्टर रॅलीत सहभागी होतील. राहुल किशनगढमधील सुरसुरा येथे पूजा करतील. दुसरीकडे पंजाब-हरयाणा येथील शेतकरी सिंघू सीमेवर गेल्या ७८ दिवसांपासून नवीन कृषी कायद्यांविरोधात आंदोलन करत आहेत. आता शेतकऱ्यांनी दीर्घ कालीन आंदोलनाची बरीच तयारी केलीय. येत्या काही दिवसांत इतर राज्यांना आंदोलनाशी जोडण्यासाठी देशभरात महापंचायतींचे आयोजन केले जाईल, अशी घोषणा केली आहे. farmers protest : लाल किल्ल्यावर आंदोलक चढलेच कसे? अमित शहांनी केलं उघड, म्हणाले... शेतकरी झाले सतर्क दिल्लीत २६ जानेवारीला झालेल्या हिंसाचारानंतर शेतकरी सतर्क झाले आहेत. आंदोलनाच्या ठिकाणी सीसीटीव्ही लावण्यात आले आहेत. सुरक्षा आणि बाहेरच्या लोकांना वेगळे ठेवण्यासाठी हे सीसीटीव्ही लावण्यात आले आहेत. जवळपास १०० सीसीटीव्ही कॅमेरे लावण्यात आले आहेत. ६०० स्वयंसेवक गस्त घालण्यात गुंतले आहेत. त्यांच्यावर रात्रीची वाहतूक आणि देखरेखीची जबाबदारी देण्यात आली आहे. तसंच प्रत्येकाला ओळखीसाठी ग्रीन जॅकेट आणि ओळखपत्रही देण्यात आले आहे. caa amit shah : करोनावरील लसीकरण मोहीमेनंतर CAA लागू होणारः अमित शहा भाषण ऐकण्यासाठी स्क्रीन आणि उन्हासाठी AC सर्व शेतकरी नेत्यांची भाषणे उपस्थित ऐकू शकतील यासाठी १० वेगवेगळ्या ठिकाणी मोठे एलसीडी स्क्रीन बसवेला जात आहे. ७०० ते ८०० मीटर अंतरावर लावली जात आहेत. त्याचबरोबर उन्हामुळे पंखे आणि एसीचीही व्यवस्था केली जात आहे. शेतकरी नेते १८ फेब्रुवारीला रेल रोको आंदोलन करणार आहेत. तसंच राजस्थानमध्ये १२ फेब्रुवारीपासून टोलनाके खुले करण्याचा इशारा दिला आहे. 
Farmers Protest : दिल्ली पोलिसांकडून ग्रेटा थनबर्ग विरोधात 'भावना भडकावण्याचा' गुन्हा दाखल|Shubhangi Palve|Updated: 04 Feb 2021, 04:28:00 PM|हायलाइट्स: शेतकरी आंदोलनाला पाठिंबा देण्यासाठी ग्रेटानं सुरू केली ऑनलाईन मोहीम ग्रेटा थनबर्ग हिच्याविरुद्ध भावना भडकावणारं ट्विट केल्याचा आरोप १५३ ए, १२० बी सहीत आणखीही काही कलमांखाली दिल्ली पोलिसांत एफआयआर दाखल|नवी दिल्ली : नव्या कृषी कायद्याविरोधात भारताच्या राजधानीच्या सीमेवर गेल्या दोन महिन्यांहून शेतकऱ्यांचं आंदोलन सुरू आहे. याच आंदोलनाला सोशल मीडियावर पाठिंबा जाहीर करत मूळची स्वीडनची रहिवासी आणि ' नोबल पुरस्कार ' विजेती १८ वर्षीय पर्यावरण कार्यकर्ती ग्रेटा थनबर्ग भारतासहीत सगळ्या जगभरात चर्चेत आली. याच पार्श्वभूमीवर ग्रेटा थनबर्ग हिच्याविरुद्ध भावना भडकावणारं ट्विट केल्याचा आरोप करत दिल्ली पोलिसांनी गुन्हा दाखल केला आहे. ग्रेटा थनबर्ग हिच्याविरोधात १५३ ए, १२० बी सहीत आणखीही काही कलमांखाली एफआयआर दाखल करण्यात आली आहे. 'भारतातील शेतकऱ्यांच्या आंदोलनाला आम्ही समर्थन देत आहोत' (We stand in solidarity with the #FarmersProtest in India) असं ट्विट ग्रेटा थनबर्ग हिने केलं होतं. तसंच आणखी एक ट्विट करत शेतकरी आंदोलनाला पाठिंबा देण्यासाठी एक ऑनलाईन मोहीम ग्रेटानं सुरू केली आहे. याअगोदर 'ग्रेटा थनबर्गच्या ट्विटमुळे ज्या षडयंत्राचा आम्हाला अगोदरपासूनच अंदाज होता त्याचा पुरावाच समोर आला आहे. कशापद्धतीनं हे षडयंत्र रचलं जातंय ते समोर आलंय' असा दावा भाजप खासदार मीनाक्षी लेखी यांनी बुधवारी केला होता. शेतकरी आंदोलनावर आंतरराष्ट्रीय पातळीवर प्रतिक्रिया आल्यानंतर भारताच्या परराष्ट्र मंत्रालयाकडून एक निवेदन बुधवारी जाहीर करण्यात आलं. 'यामागे काही हितसंबंधीय गट असून देशाच्या काही भागातील अवघ्या काही शेतकऱ्यांना कृषी क्षेत्रातील सुधारणांबाबत शंका आहेत. या आंदोलनाबद्दल घाईघाईत प्रतिक्रिया देण्याआधी हा विषय समजून घेणं आवश्यक आहे', असं परराष्ट्र मंत्रालयानं म्हटलं. सोबतच, #IndiaTogether आणि #IndiaAgainstPropaganda हे दोन हॅशटॅगही तयार करून ते वापरण्यात आले. भाजपशी संबंधित अनेक नेत्यांकडून आणि कार्यकर्त्यांकडून हे हॅशटॅग सोशल मीडियावर वापरले जात आहेत. ग्रेटासहीत ख्यातनाम पॉप गायिका रिहाना, अमेरिकेच्या उपाध्यक्ष कमला हॅरिस यांची भाची आणि प्रथितयश वकील मीना हॅरिस यांच्यासह अनेक आंतरराष्ट्रीय सेलिब्रिटींनी केंद्र सरकारच्या वादग्रस्त तीन कृषी कायद्यांविरोधात सुरू असलेल्या शेतकऱ्यांच्या आंदोलनाला सोशल मीडियावरून पाठिंबा जाहीर केला आहे. 
२६ जानेवारीला 'ट्रॅक्टर रॅली', सर्वोच्च न्यायालयात सुनावणी टळली|Shubhangi Palve|Updated: 18 Jan 2021, 01:46:00 PM||नवी दिल्ली : कृषी कायद्याविरोधात शेतकरी आंदोलकांकडून २६ जानेवारी रोजी काढण्यात येणाऱ्या ट्रॅक्टर रॅलीविरोधात दिल्ली पोलिसांच्या याचिकेवर आज सर्वोच्च न्यायालयात सुनावणी पार पडली. दिल्लीमध्ये प्रवेश प्रकरण कायदे आणि व्यवस्थेचा विषय आहे. पोलीस हे निश्चित करतील. आज आम्ही सुनावणी टाळत आहोत. तुम्ही कायद्यानुसार कारवाई करू शकता, असं निर्देश सर्वोच्च न्यायालयानं दिल्ली पोलिसांना दिले आहेत. दिल्लीमध्ये कुणाला प्रवेश द्यायचा किंवा कुणाला प्रवेश नाकारायचा, हे पोलीस ठरवतील. याचा पहिला अधिकार आमच्याकडे नाही, असंही सरन्यायाधीशांनी म्हटलंय. सोबतच, 'तुम्हाला कोर्टाकडून आदेश मिळवण्याची काय गरज आहे. तुम्ही तुमच्या अधिकारांचा वापर करू शकता' असं म्हणत सरन्यायाधीशांनी अॅटर्नी जनरल के के वेणुगोपाळ यांनाही कडक शब्दांत सुनावलं. अॅटर्नी जनरल केंद्र सरकारचं म्हणणं कोर्टासमोर मांडण्यासाठी उपस्थित होते. 'शेतकऱ्यांची ट्रॅक्टर रॅली अवैध असेल तसंच या दरम्यान दिल्लीत ५००० लोकांच्या प्रवेशाची शक्यता आहे' असं वेणुगोपाळ यांनी म्हटलंय. या प्रकरणाची पुढील सुनावणी आता बुधवारी, २० जानेवारी रोजी होणार आहे. नव्या कृषी कायद्यांच्या विरोधाता आंदोलन करत शेतकरी संघटनांनी २६ जानेवारी रोजी प्रजासत्ताक दिनानिमित्तानं ट्रॅक्टर रॅली काढण्याची घोषणा केलीय. यानंतर, दिल्ली पोलिसांनी सर्वोच्च न्यायालयात याचिका दाखल करत ही ट्रॅक्टर रॅली रोखण्याची मागणी केली होती. कायदे-व्यवस्था कायम राखण्यासाठी हे गरजेचं असल्याचंही दिल्ली पोलिसांनी आपल्या याचिकेत म्हटलंय. शेतकरी संघटनांकडून ट्रॅक्टर रॅलीचा आपला संपूर्ण प्लान जाहीर करण्यात आलाय. ही रॅली कुणीही रोखू शकत नाही. आम्ही २६ जानेवारी रोजी दिल्लीत ट्रॅक्टर रॅली करणार, असा विश्वास शेतकरी संघटनांकडून सर्वोच्च न्यायालयातील सुनावणीपूर्वी व्यक्त करण्यात आला होता. या ट्रॅक्टर रॅलीची रंगीत तालीम उद्या म्हणजेच १९ जानेवारी रोजी दुपारी ३.०० वाजता करण्यात येणार आहे. टीकरी सीमेजवळ आंदोलनस्थळी शेतकरी संघटना प्रजासत्ताक दिनाची रंगीत तालीम करणार आहेत. 
farmers protest : शेतकऱ्यांचा एल्गार; आता शनिवारी देशव्यापी 'चक्का जाम'चा इशारा|Sachin Fulpagare|Updated: 01 Feb 2021, 10:13:00 PM||नवी दिल्ली: नवीन तीन कृषी कायदे ( farm laws ) रद्द करण्यासाठी संयुक्त किसान मोर्चाने केंद्र सरकारवर ( farmers protest ) दबाव आणत मोठी घोषणा केली आहे. यानुसार येत्या शनिवारी ६ फेब्रुवारीला देशभरात राष्ट्रीय आणि राज्य मार्गांवर दुपारी १२ ते ३ या वेळेत चक्का जाम करण्यात येणार आहेत. भारतीय किसान युनियनचे (आर) नेते बलबीरसिंग राजेवाल यांनी ही घोषणा केली. दिल्ली आणि आसपासच्या भागात इंटरनेट सेवा बंद केल्याबद्दल त्यांनी नाराजी व्यक्त केली. अर्थसंकल्पातून शेतकऱ्यांसाठी कुठलीही महत्त्वपूर्ण घोषणा न केल्याबद्दलही त्यांनी नाराजी व्यक्त केली. दिल्लीच्या सीमेवर सुरू असलेल्या शेतकरी आंदोलनाला आज ६८ दिवस झाले आहेत. दरम्यान, शेतकरी नेते राकेश टिकैत यांनी सरकारला आवाहन केलं आहे. सरकारने चर्चेतून तोडगा काढवा. आम्ही चर्चेसाठी तयार आहोत. किसान मोर्चातील ४० संघटनांच्या सदस्यांची समिती आहे. सरकारने या समितीशी चर्चा करावी, असं शेतकरी नेते राकेश टिकैत म्हणाले. दिल्लीच्या विविध सीमांवर सुरू असलेल्या शेतकरी आंदोलनाच्या पार्श्वभूमीवर पोलिसांनी सुरक्षा व्यवस्था अधिक बळकट केली आहे. टिकरी सीमेवर यापूर्वी सीसीची भिंत उभारली गेली होती. तसंच सात थराची बॅरिकेडिंग करण्यात आले होते. पण आता रस्ता खोदून त्यामध्ये मोठमोठे खिळे आणि टोकदार सळया बसवण्यात आल्या आहेत. खिळ्यांसह पोलिसांनी मोठ मोठ्या सळया रस्त्यांवर ठोकल्या आहेत. कुठल्याही मोठ्या वाहनाने जबरदस्तीने दिल्लीत घुसण्याचा प्रयत्न केला तर त्या वाहनाचे टायर यामुळे फुटतील. सीमेवर रोड रोलर देखील उभारले गेले आहेत. शेतकऱ्यांनी दिल्लीत प्रवेश करण्याचा प्रयत्न केला तर त्यांना रोखण्यासाठी रस्त्यावर रोड रोलर उभारले जाऊ शकतात. 'कृषी बजेटमध्ये कपात, सरकारने शेतकऱ्यांना धोका दिला' 'यापेक्षा चांगला अर्थसंकल्प कुणी बनवला तर त्याच्यासाठी सर्वस्व पणाला लावेन' सिंघू सीमेवर पोलिसांनी आता सुरक्षा व्यवस्था कडक केली आहे. आता बॅरिकेड्सना वेल्ड करून मधल्या मोकळ्या जागेत भराव आणि सिमेंट टाकून भक्कम करण्यात येत आहे. गाझीपूर हे सीमावर्ती शेतकरी आंदोलनाचे केंद्र बनले आहे. येथे सुरक्षा व्यवस्था कडक करण्यात आली आहे. या ठिकाणी एका रात्रीत १२ थरांचे बॅरिकेडिंग बसवण्यात आले आहे. २६ जानेवारीला झालेल्या हिंसाचारानंतर पोलिसांनी आंदोलनकर्त्यांना गाझीपूर सीमेवरुन हटवण्याचा प्रयत्न केला होता. पण त्यानंतर शेतकरी नेते राकेश टिकैत यांचा रडतानाचा व्हिडिओ व्हायरल झाला. यामुळे कमकुवत झालेल्या शेतकरी आंदोलनाने पुन्हा जोर पकडला. 
कृषी कायदे; 'PM मोदींच्या हेतूवर प्रश्नचिन्ह लावण्याचं औचित्य काय आहे?'|Sachin Fulpagare|Updated: 22 Jan 2021, 11:23:00 PM||नवी दिल्लीः केंद्र सरकारच्या नवीन तीन कृषी काद्यांविरोधात ( farm laws ) गेल्या दोन महिन्यांपासून दिल्लीच्या सीमेवर शेतकऱ्यांचं आंदोलन ( farmers protest ) सुरू आहे. सरकार आणि शेतकरी यांच्यात १० बैठका झाल्या. पण त्यावर कोणताही तोडगा निघालेला नाही. यावर संरक्षणमंत्री राजनाथ सिंह ( rajnath singh ) यांनी आरोपांना प्रत्युत्तर दिलंय. नवीन कृषी कायदे हे शेतकऱ्यांच्या हिताचे आहेत आणि यामुळे शेतकर्‍यांच्या उत्पन्नात तीन पट वाढ होईल, असं राजनाथ सिंह म्हणाले. 'करोना व्हायरस एक वर्षापासून असेल तर या काळात कोणतंही विधेयक मंजूर होणार नाही का? सरकारने कोणताही अध्यादेश आणू नये का? सरकार आणि पंतप्रधानांच्या हेतूवर प्रश्नचिन्ह लावण्याचं आचित्य काय आहे? संसदेत चर्चा झाली आहे आणि बहुधा अशी अनेक विधेयकं आहेत ज्यावर एकमत झालेलं नाही. विचारांमध्ये मतभेद असतात, असं राजनाथ सिंह म्हणाले. कृषी कायद्यांवर राजनाथ सिंह म्हणाले... शेतीबद्दल आपल्याला माहिती आहे. जे विधेयक आहेत आणि कायदे केले आहेत, ते शेतकऱ्यांच्या फायद्याचे आहेत. यामुळे शेतकऱ्यांचं उत्पन्न दोन पटीने अधिक वाढेल. तरीही शेतकऱ्यांना समस्या असल्यास कोणत्याही कलमात अडचण असेल तर ते मुद्दे सांगा, आम्ही दुरुस्तीसाठी तयार आहोत, असं राजनाथ सिंह यांनी स्पष्ट केलं. सरकारने शेतकरी संघटनांना सुनावले; 'प्रस्ताव मान्य असेल तरच आता पुढील चर्चा' 'आंदोलनाचं पावित्र्यचं संपल्याने निर्णय कसा होईल', कृषीमंत्री तोमर उद्विग्न चीनला स्पष्ट संदेश एलओसीवरील पाकिस्तानच्या कुरापतींवर त्यांना प्रश्न विचारला गेला. पाकिस्तानचा विषय सोडून द्या. देशाचं नाव पाकिस्तान आहे पण नियंत्रण रेषेवर नापाक कारवाया सुरू असतात. भारताला अस्थिर करण्यासाठी दहशतवाद्यांची मदत घेतली जाते. हा सिलसिला थांबवला पाहिजे. आपले पंतप्रधान दबावापुढे झुकणारे नाहीत. मी संरक्षणमंत्री आहे. दबावापुढे झुकणार नाही. आपल्या प्रियजनांवर झुकलं जातं, असं म्हणत राजनाथ सिंह यांनी चीन, पाकिस्तानला स्पष्ट संदेश दिला. 
pm modi speech : काँग्रेस पार्टी कन्फ्युज आणि विभागलेली, PM मोदींचा घणाघात|Sachin Fulpagare|Updated: 11 Feb 2021, 08:42:00 AM||नवी दिल्लीः पंतप्रधान मोदींनी ( pm modi ) आज लोकसभेत अर्थसंकल्पीय अधिवेशनात राष्ट्रपतींच्या अभिभाषणावरील चर्चेला उत्तर दिलं. यावेळी विरोधी पक्षांनी विशेष करून काँग्रेस खासदारांनी नवीन तीन कृषी कायद्याविरोधात घोषणाबाजी सुरू केली. यावेळी पंतप्रधान मोदींनी काँग्रेसवर ( congress party is divided and confused ) बोचरी टीका केली. काँग्रेससह काही विरोधी पक्षांनी कृषी कायद्यांवर मोठ्या चर्चा केल्या. पण कृषी कायद्यांचे फायदेच सांगितले नाही. या उलट कायद्यांविरोधात अफवा आणि शेतकऱ्यांमध्ये संभ्रम निर्माण करण्याचा प्रयत्न केला गेला. कृषी कायद्यांवरून खोटं पसरवण्यात आलं आहे. अफवा पसरवण्यात आल्या. सभागृहात आणि सभागृहाबाहेर हेच करण्यात आलं. पण यातून विरोधकांना कुठलाही फायदा होणार नाही. सभागृहात कृषी कायदे 'ब्लॅक' आहेत की 'व्हाइट' आहेत यावरच चर्चा झाली. पण दुर्दैवाने विरोधकांनी कायद्यातील तरतूदींवर चर्चा केली नाही, असं पंतप्रधान मोदींनी सुनावलं. पंतप्रधान मोदींच्या पंतप्रधान मोदींच्या भाषणादरम्यान विरोधकांनी गदारोळ केला. काळे कृषी कायदे मागे घ्या, अशी नारेबाजी सुरू झाली. यावेळी लोकसभेचे अध्यक्ष ओम बिर्ला यांचे विरोधकांना शांततेचं आवाहन केलं. 'काँग्रेसची भूमिका लोकसभेत आणि राज्यसभेत वेगवेगळी' कृषी कायद्यांवर काँग्रेस पक्षातच वेगवेगळे विचार आहेत. पक्षाची लोकसभेतील भूमिका वेगळी आणि राज्यसभेत वेगळी भूमिका आहे. देशातील सर्वात जुना पक्ष असलेली काँग्रेस कन्फ्युज दिसून येतेय. काँग्रेस स्वतःसाठी काहीही चांगल करू शकत नाही आणि देशातील समस्या सोडवण्याचा विचारही करत नाही. यापेक्षा मोठं दुर्दैवं ते कोणतं? अशी बोचरी टीका PM मोदींनी केली. पंतप्रधान मोदींच्या भाषणावेळी सरकारचा निषेध करत काँग्रेस खासदारांनी लोकसभेतून सभात्याग केला. अधीर रंजन चौधरींना मोदींनी सुनावले काँग्रेस नेते अधीर रंजन चौधरी यांना पंतप्रधान मोदींनी भाषणादरम्यानच समज दिली. अधीर रंजन चौधरीजी हे आता अधिक होतंय. प्लीज असं करू नका. मी आपला सन्मान करतो. मध्ये मध्ये टोकू नका. मर्यादेचं उल्लंघन करत आहेत. पश्चिम बंगालमध्ये टीएमसी पेक्षा अधिक प्रसिद्धी तुम्हाला मिळेल निश्चित राहा. पण हे योग्य दिसत नाही. तुम्ही असं का करताय? असा सवाल करत PM मोदींनी चौधरींनी टोला लगावला. 'शेतकऱ्यांबद्दल शरद पवारांची भूमिका शंका निर्माण करणारी', PM मोदींचे शरसंधान शेतकऱ्यांचे पवित्र आंदोलन आंदोलनजीवींनी हायजॅक केलेः PM मोदी चौधरींची पंतप्रधान मोदींवर टीका आम्ही मोदींनी आम्ही मांडलेल्या मुद्द्यांवर चर्चा करायची नाही. कायद्यात त्रुटी असतील तर सुधारणा करण्याची तयारी पंतप्रधान मोदींनी दर्शवली. तसंच याचा फायदा काही राज्यांना होईल आणि काहींना फारसा होणार नाही. यामुळे सर्वांचा फायदा नसेल तर असे कायदे का आणता? असा सवाल चौधरी यांनी सभात्याग केल्यानंतर उपस्थित केला. पंतप्रधान मोदींच्या भाषणावेळी टीएमसीच्या खासदारांनीही लोकसभेतून सभात्याग केला.  काँग्रेस पार्टी कन्फ्युज आणि विभागलेली, PM मोदींचा घणाघात
सत्याकडे पाठ फिरवून कवींनी कवितेशी गद्दारी करू नये!|Vishal  Gangurde|Updated: 12 Jan 2021, 05:58:00 PM||म. टा. प्रतिनिधी, कन्नड 'सच्चा कवी सत्याला, वास्तवाला थेट भिडतो. दिल्लीत जाचक कृषी कायद्यांविरोधात शेतकरी आंदोलन करत असताना कवी पानाफुलांवर, प्रेमावरच कविता लिहित असेल, तर ही बेईमानी आहे. कवींनी सत्याकडे पाठफिरवून कवितेशी गद्दारी करू नये,' असे मत प्रा. डॉ. प्रतिभा अहिरे यांनी कविता महोत्सवात मांडले. बहिरगाव (ता. कन्नड) येथे राजमाता जिजाऊ, क्रांतिज्योती सावित्रीबाई फुले जयंतीनिमित्त तिसरा राज्यस्तरीय कविता महोत्सव आयोजित करण्यात आला होता. यावेळी अध्यक्षीय भाषणात त्या बोलत होत्या. तिफण भाषा, साहित्य, संस्कृती आणि संशोधन परिषदेच्या वतीने हा महोत्सव आयोजित करण्यात आला होता. महोत्सवाचे उद्घाटन प्रसिद्ध चित्रपट गीतकार डॉ. विनायक पवार यांनी केले. उद्घाटनपर भाषणात ते म्हणाले, 'राज्यकर्ते व भांडवलदारांनी शेती व शेतकऱ्यांना वेठीस धरले आहे. शेती उत्पादन व खर्च याचा ताळेबंद लागत नाही. शेतकरी आत्महत्या करत आहेत. राज्यकर्त्यांनी शेती प्रश्नांवर शाश्वत उपाययोजना कराव्यात,' असे परखड मत मांडले. यावेळी प्रमुख पाहुणे म्हणून आमदार उदयसिंग राजपूत, डॉ. सीताराम जाधव, माजी आमदार किशोर पाटील, उद्योजक मनोज पवार, प्राचार्य डॉ. विजय भोसले आदींची प्रमुख उपस्थिती होती. संयोजक डॉ. शिवाजी हुसे यांनी प्रास्ताविक केले. डॉ. प्रकाश खेत्री यांनी सूत्रसंचालन केले, तर प्रवीण दाभाडे यांनी आभार मानले. 'शिवार गऱ्हाणं'ला पुरस्कार महोत्सवात शिवाजी अंडरग्राउंड इन भीमनगर मोहल्ला नाटकाचे दिग्दर्शक, अभिनेते राजकुमार तांगडे यांच्या 'शिवार गऱ्हाणं' या पुस्तकाला तिफण पुरस्काराने गौरविण्यात आले. यावेळी शिवसिंग डोंगरजाळ यांच्या 'आतला आवाज' या कविता संग्रहाचे प्रकाशन करण्यात आले. चित्रकार राजानंद सुरडकर यांच्या कविता चित्रप्रदर्शनाचे उदघाटन कवी प्रा. आदिनाथ इंगोले यांच्या हस्ते झाले. 
एलएलबी, पोलीस कॉन्स्टेबल ते शेतकरी आंदोलन... राकेश टिकैत यांचा जीवनप्रवास|Shubhangi Palve|Updated: 29 Jan 2021, 05:43:54 PM||कृषी कायद्याचा विरोध करत शेतकरी आंदोलकांकडून प्रजासत्ताक दिनाला राजधानी दिल्लीत काढण्यात आलेल्या 'ट्रॅक्टर रॅली'तील हिंसाचारानंतर शेतकरी आंदोलनाला वेगळं वळण देण्याचा प्रयत्न केला जातोय. दिल्लीतील हिंसाचाराशी आपला संबंध नसल्याचं सांगत अजूनही हजारो शेतकरी दिल्लीच्या सीमेवर दंड थोपटून उभे राहिलेत. अनेक ठिकाणी प्रशासनाकडून आंदोलकांना हुसकावून लावण्याचा प्रयत्न गेल्या दोन दिवसांत झाला. परंतु, 'भारतीय किसान युनियन' या शेतकरी संघटनेचे अध्यक्ष राकेश टिकैत यांना रडू कोसळल्याचा एक व्हिडिओ मीडिया आणि सोशल मीडियाच्या माध्यमातून व्हायरल झाला आणि दिल्लीच्या सीमेवर पुन्हा एकदा शेतकरी आंदोलकांनी एकच गर्दी केली. गेल्या दोन महिन्यांपासून शांततामय मार्गानं आपलं आंदोलन सुरू ठेवणारे हे शेतकरी दिल्ली हिंसाचारानंतर निराश झाले होते परंतु, राकेश टिकैत यांच्या आवाहनानंतर हजारो लोक मुजफ्फरपूरच्या 'शेतकरी महापंचायतीत' सहभागी झाले. त्यामुळे या आंदोलनाला एक नवी ऊर्जा मिळाली आहे. तर दुसरीकडे प्रशासनासमोर एक नवं आव्हान उभं राहिलंय. ​शेतकरी लढा : वडिलांचा वारसा गेल्या काही दिवसांपासून शेतकरी नेते राकेश टिकैत हे या आंदोलनाचा एक महत्त्वाचा चेहरा बनले आहेत. खरंतर, राकेश टिकैत यांचे पिता महेंद्र सिंह टिकैत हे एक शेतकरी नेते म्हणून ओळखले जात होते. त्यांचाच वारसा म्हणून राकेश टिकैत यांना शेतकऱ्यांचं एवढ्या मोठ्या संख्येत पाठबळ मिळालंय. टिकैत कुटुंब गेल्या कित्येक दशकांपासून शेतकऱ्यांच्या हक्कासाठी, न्यायासाठी लढत राहिलंय. ​खासगी आयुष्य आणि कायद्याचं शिक्षण १९८५ मध्ये राकेश टिकैत यांचा विवाह बागपत जिल्ह्यातील दादरी गावाच्या सुनीता यांच्या झाला. राकेश-सुनिता या दाम्पत्याला दोन मुलगे आणि एक मुलगी आहे. तीनही मुलं आपापल्या संसारात व्यग्र आहेत. राकेश टिकैत यांनी पदव्यूत्तर शिक्षण पूर्ण केलंय. त्यांनी मेरठ विद्यापीठातून एमए पूर्ण केल्यानंतर एलएलबी पूर्ण करत कायद्याचाही अभ्यास केलाय. ​पोलीस कॉन्स्टेबल पदावर नोकरी राकेश टिकैत १९९२ साली पोलीस दलात कॉन्स्टेबल पदावर सरकारी नोकरी करत होते. मात्र, आपल्या वडिलांचा त्यांच्यावर मोठा प्रभाव होता. १९९३ - ९४ साली लाल किल्ल्यावर सुरू झालेल्या शेतकरी आंदोलनाचं नेतृत्व महेंद्र सिंह टिकैत यांच्याकडे होतं. या आंदोलनात राकेश टिकैत हेदेखील वडिलांसोबत सहभागी झाले. सरकारकडून आंदोलन संपवण्यासाठी दबाव टाकण्याचा प्रयत्न करण्यात आला. तेव्हा राकेश टिकैत यांनी सरकारी नोकरी सोडत शेतकऱ्यांसोबत उभं राहण्याचा निर्णय घेतला. ​बंधू नरेश टिकैत शेतकरी संघटनेचे अध्यक्ष राकेश टिकैत यांचे वडील महेंद्र टिकैत यांचा कर्करोगाने मृत्यू झाला होता. महेंद्र टिकैत यांच्या मृत्यूनंतर त्यांचा मोठा मुलगा नरेश टिकैत यांची 'भारतीय किसान युनियन'चा अध्यक्षपदी नेमणूक करण्यात आली. बालियान खाप पंचायतीच्या नियमानुसार, मोठा मुलाला वडिलांच्या मृत्यूनंतर अध्यक्ष समजलं जातं. शेतकरी संघटनेचे अध्यक्ष नरेश टिकैत असले तरी शेतकरी हक्काच्या लढाईची खरी जबाबदारी राकेश टिकैत यांनी आपल्या खांद्यावर घेतलीय. आंदोलनासंबंधी अनेक निर्णय राकेश टिकैत यांचेच असतात. राकेश टिकैत यांनी 'भारतीय किसान युनियन'च्या राष्ट्रीय प्रवक्ते पदाची जबाबदारी सांभाळलीय. ​​४४ वेळा तुरुंगाची वारी शेतकऱ्यांची लढाई लढता लढता राकेश टिकैत यांना अनेकदा तुरुंगात जावं लागलंय. आत्तापर्यंत ४४ वेळा ते तुरुंगात गेल्याचं सांगितलं जातंय. मध्य प्रदेशातील भूमी अधिकरण सुरु असलेल्या आंदोलना दरम्यान राकेश टिकैत यांना ३९ दिवस तुरुंगात राहावं लागलं होतं. संसद भवनाबाहेर जाळला होता ऊस सोबतच, ऊस दरवाढीसाठी राकेश टिकैत यांनी संसद भवनाच्या बाहेर आंदोलन केलं होतं. यावेळी, राकेश टिकैत यांनी संसद भवनाबाहेर ऊस जाळले होते. त्यानंतर त्यांना तिहार तुरुंगात धाडण्यात आलं होतं. याव्यतिरिक्त आत्तापर्यंत झालेल्या अनेक शेतकरी आंदोलनांत राकेश टिकैत यांनी महत्त्वाची भूमिका बजावली आहे. ​लोकसभा निवडणुकीत संधी २०१४ साली उत्तर प्रदेशच्या अमरोहा लोकसभा मतदार संघातून राष्ट्रीय लोक दलाचे अध्यक्ष अजित सिंह यांनी राकेश टिकैत यांना तिकीट दिलं होतं. या निवडणुकीत टिकैत यांना पराभव स्वीकारावा लागला. उल्लेखनीय म्हणजे, अजित सिंह यांनीदेखील या आंदोलनात शेतकऱ्यांना एकजूट राहण्याचं आवाहन करत राकेश टिकैत यांना पाठिंबा दिलाय.
LIVE Parliament Session : 'कृषी कायद्यांवर अगोदरच चर्चा झालीय, आता गरज नाही'|Shubhangi Palve|Updated: 02 Feb 2021, 12:33:00 PM|हायलाइट्स: विरोधकांकडून शेतकरी मुद्यावर चर्चेची मागणी कृषी कायद्यांवर चर्चेची गरज नाही : राज्यसभा सभापती भाजपकडून राज्यसभेत हिंदू मंदिराचा मुद्दा उपस्थित|नवी दिल्ली : शेतकरी आंदोलनाच्या मुद्यावर आज संसदेत घमासानाची चिन्हं आहेत. काँग्रेस नेते गुलाब नबी आझाद आणि आनंद शर्मा यांनी राज्यसभेत शेतकऱ्यांच्या मुद्द्यावर चर्चेसाठी नोटीस दिली होती. तसंच इतर विरोधी दलांकडूनही शेतकऱ्यांच्या मुद्यावर चर्चेची मागणी केलीय. LIVE अपडेट - १२.३० वाजता पुन्हा एकदा उपसभापतींनी सदनात दाखल होत राज्यसभेचं कामकाज ३ फेब्रुवारी २०२१ पर्यंत अर्थात उद्यापर्यंत तहकूब करण्यात आल्याचं जाहीर करण्याचं काम पार पाडलं. - राज्यसभेचं कामकाज एकाच दिवशी सलग तिसऱ्यांदा स्थगित करण्यात आलंय. १२. ३० वाजता कामकाजाला पुन्हा एकदा सुरुवात होईल. - राज्यसभेचं कामकाज १०.३० वाजता पुन्हा एकदा सुरू झाल्यानंतर विरोधकांनी शेतकरी मुद्यावर मोदी सरकारला घेरण्याचा प्रयत्न केला. कृषी कायद्यांविरोधात जोरदार घोषणाबाजी करण्यात आली. गोंधळानंतर सदनाचं कामकाज पुन्हा एकदा सकाळी ११.३० वाजेपर्यंत स्थगित करण्यात आलंय. राज्यसभेचं कामकाज स्थगित - विरोधी खासदार पुन्हा एकदा सदनात परतल्यानंतर कृषी कायदे परत घेण्यासाठी त्यांनी घोषणाबाजी केली. त्यामुळे राज्यसभेचं कामकाज १०.३० वाजेपर्यंत स्थगित करण्यात आलंय. सभापतींनी चर्चेस नकार दिल्यानंतर 'शेतकरीविरोधी काळे कायदे मागे घ्या' असं म्हणत विरोधकांनी राज्यसभेत जोरदार घोषणाबाजी केली आणि सर्व विरोधकांनी सदनातून 'वॉक आऊट' केलं आणि शून्यकाळ सुरू झाला. 'कृषी कायद्यांवर चर्चेची गरज नाही' - कृषी कायद्यावर आणि शेतकरी आंदोलनासंबंधी विरोधकांनी केलेली चर्चेची मागणी राज्यसभेची सभापती व्यंकय्या नायडू यांनी फेटाळून लावलीय. 'कृषी कायद्यांवर अगोदरच चर्चा झालीय, त्यामुळे आता या चर्चेची गरज नाही', असं म्हणत नायडू यांनी विरोधकांची चर्चेची मागणी उडवून लावली. - 'तुम्हाला हवं असेल तर तुमच्यासमोर चर्चेचा रेकॉर्ड मांडता येऊ शकतो. शेतकरी आंदोलनावर आज नाही तर उद्या चर्चा होईल', असं व्यंकय्या नायडू यांनी म्हटलं. भाजपकडून राज्यसभेत हिंदू मंदिराचा मुद्दा - भारतीय जनता पक्षाचे खासदार जीव्हीएल नरसिम्हा राव यांनी राज्यसभेत 'शून्यकाळ' नोटीस दिली. आंध्र प्रदेशात हिंदू मंदिरावर झालेल्या हल्ला प्रकरणात आरोपींविरुद्ध कारवाई करण्याची मागणी भाजपकडून करण्यात आलीय. विरोधकांकडून शेतकरी मुद्यावर चर्चेची मागणी - तीन कृषी कायद्यांविरुद्ध सुरू असलेल्या शेतकरी आंदोलनाच्या मुद्यावर विरोधी दलांनी राज्यसभेत स्थगन प्रस्ताव दिला आहे. आरजेी खासदार मनोज झा, तृणमूल खासदार सुखेंदू शेखर रे, डीएमके खासदार तिरुचि सिवा, सीपीएम खासदार ई करीम यांनी हा स्थगन प्रस्ताव देत शेतकरी मुद्यावर चर्चेची मागणी केलीय. - तृणमूल काँग्रेसच्या खासदार अर्पिता घोष यांनीही शेतकरी मुद्यावर चर्चेसाठी नोटीस दिली आहे. विरोधकांकडून शेतकरी मुद्यावर चर्चेची मागणी करण्यात येतेय. 
शेतकरी २६ जानेवारीला १०० किलोमीटर ट्रॅक्टर परेड काढणार, दिल्ली पोलिस झुकले|Sachin Fulpagare|Updated: 24 Jan 2021, 12:42:00 AM||नवी दिल्ली: दिल्ली आणि एनसीआरच्या पोलिसांसोबत आंदोलन करणाऱ्या शेतकरी नेत्यांची बैठक झाली. या बैठकीत प्रजासत्ताक दिनी शेतकऱ्यांच्या ट्रॅक्टर परेडला पोलिसांनी परवानगी दिली. आता आम्ही दिल्लीत ट्रॅक्टर परेड काढू. पोलिस आता आम्हाला अडवणार नाहीत. आम्ही वेगवेगळ्या पाच मार्गावरून आमची ट्रॅक्टर परेड काढू. परेड शांततेत होईल, शेतकरी नेते दर्शन पाल यांनी सांगितलं. सुमारे १०० किलोमीटर ट्रॅक्टर परेड काढण्यात येईल. परेडसाठी लागणारा वेळ आम्हाला देण्यात आला आहे. ही ऐतिहासिक परेड असेल आणि ती संपूर्ण जग बघेल. परेडचा पूर्ण मार्ग आणि वेळ याबद्दल उद्या माहिती दिली जाईल, असं पोलिस आणि शेतकरी नेत्यांच्या बैठकीनंतर शेतकरी नेते दर्शन पाल म्हणाले. शेतकऱ्यांनी आम्हाला अद्याप कोणताही लेखी मार्ग दिलेला नाही. लेखी मार्ग दिल्यानंतर त्यावर माहिती देऊ, असं दिल्लीच्या पोलिस आयुक्तांनी सांगितलं. शेतकरी संघटना २६ जानेवारीला दिल्लीत ट्रॅक्टर परेड काढण्यावर ठाम होते. पण दिल्ली पोलिसांनी ही परेड रोखण्याचा प्रयत्न केला. पोलिसांनी रॅलीबाबत निर्णय घ्यावा, असं सर्वोच्च न्यायालयाने सांगितलं होतं. 'जय श्रीराम'च्या घोषणा; ममता बॅनर्जी संतापल्या, म्हणाल्या... PM मोदींनी चीनला सुनावले; 'सार्वभौमत्ववार हल्ल्याचा प्रयत्न करणाऱ्यांना सणसणीत प्रत्युत्तर' दिल्ली- एनसीआरमधील ट्रॅक्टर परेडमध्ये भाग घेण्यासाठी बर्‍याच राज्यांतील शेतकरी दिल्लीत येत आहेत. २४ जानेवारीला भिवानी जिल्ह्यातील पाच हजार ट्रॅक्टर प्रस्तावित शेतकरी ट्रॅक्टर परेडमध्ये भाग घेण्यासाठी दिल्लीला रवाना होतील, असा दावा भारतीय किसान युनियनचे (बीकेयू) नेते जोगेंद्र तालू यांनी शनिवारी केला. 
शेतकरी आंदोलन: 'या' क्रिकेटपटूला घ्यायची आहे रिहानाची मुलाखत|Jaykrishna Nair|Updated: 03 Feb 2021, 06:12:00 PM|हायलाइट्स: भारतातील शेतकरी आंदोलनाला पॉप स्टार रिहानाचा पाठिंबा दोन महिन्यांपासून भारतात सुरू आहे शेतकरी आंदोलन इंग्लंडच्या क्रिकेटपटूला घ्याची आहे रिहानाची मुलाखत|नवी दिल्ली: जगप्रसिद्ध पॉप सिंगर रिहाना (pop star rihanna ) भारतात सुरू असलेल्या शेतकरी आंदोलनाला ( indian farmers protest ) पाठिंबा दिला होता. तिने यासंदर्भात एक ट्विट केले होते. त्यानंतर भारतातील अनेकांनी तिच्यावर टीक केली होती. बॉलिवडूमधील स्टार आणि क्रिकेटपटू प्रज्ञान ओझाने देकील तिला भारताच्या अंतर्गत प्रश्नात लक्ष घालण्याची गरज नाही अशा शब्दात सडेतोड उत्तर दिले होते. आता एका क्रिकेटपटूने तिची मुलाखत घेण्याची इच्छा व्यक्त केली आहे. वाचा- शेतकरी आंदोलन: भारतीय क्रिकेटपटूने दिले रिहानाला सडेतोड उत्तर इंग्लंडचा माजी क्रिकेटपटू मॉटी पनेसर ( monty panesar ) याने रिहानाला शेतकरी आंदोलनावर चर्चा करण्यासाठी आमंत्रित केले आहे. रिहानाने भारतातील शेतकऱ्यांना पाठिंबा देणाऱ्या ट्वीटला उत्तर देत मॉटीने त्याच्या द फुल मॉटी या रेडिओ कार्यक्रमात मुलाखत करण्याची इच्छा व्यक्त केली आहे. मी या शनिवारी पंजाब रेडिओ आणि एशियन एफएक्स रेडिओवरील द फुल मॉटी कार्यक्रमात भारतात सुरू असलेल्या शेतकरी आंदोलनावर तुझी मुलाखत घेऊ इच्छितो, असे मॉटी पनेसरने म्हटले आहे. वाचा- क्रिकेटमधील नवा वर्ल्ड रेकॉर्ड; अशी कामगिरी करणारा जगातील पहिला खेळाडू रिहानाने दोन फेब्रुवारी रोजी सोशल मीडियावर एक पोस्ट शेअर केली होती. ज्यात आंदोलन करणारे शेतकरी दिसत आहेत. रिहानाने आपण याबद्दल का बोलत नाही, असा प्रश्न विचारला होता. वाचा- IND vs ENG: इंग्लंडविरुद्ध पहिल्या कसोटीत कोणाला संधी मिळणार; हा आहे भारताचा संभाव्य संघ ओझाने दिले उत्तर आमचा देश शेतकऱ्यांवर गर्व करतो आणि आम्हाला माहिती आहे की तो किती महत्त्वाचा आहे. २०२० साली आंतरराष्ट्रीय क्रिकेटमधून निवृत्ती घेणाऱ्या ओझाने रिहानाला उत्तर देताना म्हटले आहे की, मला विश्वास आहे की हा प्रश्न लवकरच मिटेल. आमच्या अंतर्गत प्रश्नात बाहेरच्या व्यक्तीने लक्ष घालण्याची गरज नाही. वाचा- विराटने केली धोनीची कॉपी; व्हिडिओ सोशल मीडियावर व्हायरल केंद्र सरकारच्या नव्या कृषी कायद्याच्या विरोधात गेल्या दोन महिन्यांपासून शेतकरी आंदोलन करत आहेत. प्रजासत्ताक दिनाला दिल्लीतील लाल किल्ला परिसरात मोठा राडा झाला होता. त्यामुळे दिल्लीच्या सीमेवर मोठ्या प्रमाणात सुरक्षा व्यवस्था करण्यात आली आहे. त्याच बरोबर आंदोलन करणाऱ्या ठिकाणी इंटरनेट सेवा बंद गेली गेली आहे. दिल्लीच्या बाहेरच्या भागात आंदोलन करणाऱ्या शेतकऱ्यांना पाठिंबा देताना इंटरनेट सेवा बंद केल्याबद्दल रिहानाने टीका केली होती. 
ते मला ठार मारू शकतात, पण आरोप करू शकत नाहीः राहुल गांधी|Sachin Fulpagare|Updated: 19 Jan 2021, 08:26:00 PM||नवी दिल्ली: नव्या कृषी कायद्यांविरोधात आंदोलन करणार्‍या शेतकर्‍यांना पाठिंबा दर्शवत कॉंग्रेस नेते राहुल गांधी ( rahul gandhi ) यांनी हे कायदे शेती संपवण्यासाठी बनवण्यात आल्याचा आरोप केला आहे. पंतप्रधान नरेंद्र मोदी ( pm modi ) किंवा इतर कोणाला आपण घाबरत नाही. केंद्र सरकारने संपूर्ण कृषी क्षेत्र दोन किंवा तीन भांडवलदारांच्या ताब्यात दिले आहे. कृषी कायद्यांविरोधात आंदोलन करणारे शेतकरीही असाच आरोप करत आहेत, असं म्हणत राहुल गांधी यांनी केंद्र सरकारवर निशाणा साधला. कृषी क्षेत्राचा नाश करण्यासाठी नवीन कृषी कायदे केले गेले आहेत. आंदोलनावर ठाम असलेल्या शेतकऱ्यांना १०० टक्के समर्थन करतो. देशातील प्रत्येक व्यक्तीने शेतकऱ्यांना पाठिंबा द्यायला हवा, कारण ते आपल्यासाठी लढत आहेत, असं राहुल गांधी म्हणाले. शेतकरी आणि नवीन कृषी कायद्यांविषयी एक पुस्तिका प्रकाशित करण्यात आली. यावेळी राहुल गांधी बोलत होते. कायदे पूर्ण मागे घेण्याशिवाय दुसरा पर्यायच नाही, असं ते म्हणाले. अरुणाचल प्रदेशात चीनने गावबांधल्याच्या वृत्तावरून राहुल यांनी प्रत्युत्तर दिलं. 'राहुल गांधी काय करतात हे सर्व शेतकर्‍यांना माहिती आहे. नड्डाजी भट्टा परसौलमध्ये नव्हते. माझं स्वतःचं एक व्यक्तिमत्त्व आहे. मला नरेंद्र मोदी किंवा इतर कोणाचीही भीती नाही. ते मला हात लावू शकत नाहीत, पण ते मला ठार मारू शकतात. मी देशभक्त आहे आणि देशाचे रक्षण करेन, असं राहुल गांधी म्हणाले. 'मे २०११ मध्ये उत्तर प्रदेशच्या भट्टा परसौलमध्ये भूसंपादनादरम्यान झालेल्या हिंसाचार आणि कथित बलात्काराच्या संदर्भात राहुल गांधी यांनी ही प्रतिक्रिया दिली. farmers protest : शेतकरी आणि सरकारमध्ये आता बुधवारी बैठक; कृषीमंत्री बोलले... २६ जानेवारीला 'ट्रॅक्टर रॅली', सर्वोच्च न्यायालयात सुनावणी टळली सर्वोच्च न्यायालयाने पुढील आदेशापर्यंत केंद्र सरकारच्या नवीन तीन कृषी कायद्यांच्या अंमलबजावणीला ११ जानेवारीला स्थगिती दिली. या प्रकरणी पेच सोडवण्यासाठी न्यायालयाने एक समिती स्थापन केली होती. पण न्यायालयाने स्थापन केलेल्या समितीत नवीन कृषी कायद्यांचे समर्थक आहेत. यामुळे या समितीशी चर्चा करणार नाही, सरकारशी करू असं शेतकरी संघटनांनी स्पष्ट केलं. शेतकरी संघटनांचे प्रतिनिधी आणि केंद्र सरकारमधील कृषी कायद्यांवरील चर्चेची नववी फेरीही निष्फळ ठरली. तिन्ही कायदे रद्द करण्याऐवजी त्यामध्ये सुधारणा करण्याचा सरकारचा आग्रह आहे. तर कृषी कायदे रद्द होईपर्यंत आंदोलन सुरूच ठेवणार असल्याचं शेतकऱ्यांनी स्पष्ट केलं आहे.ते मला ठार मारू शकतात, पण हात लावू शकत नाहीत, शेतकऱ्यांच्या मुद्द्यावरून राहुल गांधींचा PM मोदींवर निशाणा 
Parliament Session : शेतकरी शत्रू नाहीत; आझाद यांचं पंतप्रधान मोदींना आवाहन|Shubhangi Palve|Updated: 03 Feb 2021, 03:31:00 PM|हायलाइट्स: शेतकरी मुद्यावर १५ तास चर्चा होणार पंतप्रधान नरेंद्र मोदी ८ फेब्रुवारी रोजी राज्यसभेत राष्ट्रपतींच्या अभिभाषणावरच्या चर्चेला उत्तर देणार 'कृषी कायदे रद्द करा', आप खासदारांची घोषणाबाजी आपचे तीन खासदार निलंबनाची कारवाई|नवी दिल्ली : कृषी कायद्यांविरोधात शेतकऱ्यांच्या आंदोलनाचा आवाज रस्त्यापासून ते संसदेपर्यंत ऐकू येतोय. संसदेच्या अर्थसंकल्पीय अधिवेशनाचा आजचा तिसरा दिवस आहे. आज संसदेत शेतकरी आंदोलन आणि कृषी कायद्यावर चर्चा होणार आहे. त्यामुळे संसदेत आज गोंधळाची चिन्हं दिसून येत आहेत. (अपडेट बातमी जाणून घेण्यासाठी वेबपेज रिफ्रेश करा) ठळ्ळक घडामोडी : राज्यसभेचं कामकाज गुरुवारी सकाळी ९.०० वाजेपर्यंत स्थगित '...तर आम्हीही देशद्रोही' - काँग्रेस खासदार शशी थरूर यांच्याविरोधात राष्ट्रद्रोहाचा गुन्हा दाखल करण्यावरही आझाद यांनी टीका केली. जो व्यक्ती देशाचा माजी परराष्ट्र राज्य मंत्री राहिला असेल, जगाच्या पटलावर देशाचं नेतृत्व केलं असेल, ज्याला लोकांनी निवडून खासदार बनवलं असेल, असा व्यक्ती देशद्रोही कसा असू शकतो. जर ते देशद्रोही असतील तर आम्ही सगळेच देशद्रोही आहोत, असंही आझाद यांनी म्हटलंय. शेतकरी शत्रू नाहीत; आझाद यांचं पंतप्रधान मोदींना आवाहन शेतकरी शत्रू नाहीत : गुलाब नवी आझाद - २६ जानेवारी रोजी दिल्लीत जो हिंसाचार झाला त्याची आम्ही निंदा करतो परंतु, निर्दोष शेतकरी नेत्यांना यामध्ये गोवण्यात येणार नाही, हे सुनिश्चित करावं. प्रजासत्ताक दिनाला झालेल्या हिंसाचारानंतर बेपत्ता असलेल्या शेतकऱ्यांसाठी पंतप्रधान नरेंद्र मोदींनी एक समिती नेमावी, अशी मागणीही आझाद यांनी केलीय. - चीनच्या मुद्यावर पंतप्रधान नरेंद्र मोदी यांच्यासोबत सगळा देश एकत्रितपणे उभा आहे. परंतु, शेतकरी आपले शत्रू नाहीत. आम्ही विनंती करतो की कृषी कायदे परत घेण्यात यावेत. - काँग्रेस नेते गुलाब नबी आझाद यांनी राज्यसभेत कृषी कायद्यांवर चर्चेदरम्यान महात्मा गांधी यांच्या नेतृत्वाखाली करण्यात आलेल्या 'इंडिगो आंदोलन' आणि 'खेडा सत्याग्रहा'चा उल्लेख केला. सोबतच सध्या दिल्ली सीमेवर शेतकरी आंदोलनाचं नेतृत्व करणाऱ्या नेत्यांपैकी एक राकेश टिकैत यांचे दिवंगत वडील महेंद्र सिंह टिकैत यांनी केलेल्या १९८८ सालच्या दिल्लीतील बोट क्लबमध्ये शेतकरी आंदोलनाचाही उल्लेख आझाद यांनी आपल्या भाषणात केला. संसदेचं अर्थसंकल्पीय अधिवेशन आभार प्रस्तावावर चर्चा सुरू राष्ट्रपतींच्या अभिभाषणावर धन्यवाद प्रस्ताव राज्यसभेत सादर करण्यात आला. यावर राज्यसभेत चर्चा सुरू आहे. आपचे तीन खासदार निलंबित सभापती व्यंकय्या नायडू यांनी शून्यकाळानंतर राष्ट्रपतींच्या अभिभाषणावर चर्चा करण्याचा प्रयत्न केला. यावेळी आपच्या तीन खासदारांनी आपल्या जागेवर उभं राहून जोरदार घोषणाबाजी केली. 'कृषी कायदे रद्द करा' अशा घोषणा त्यांनी दिल्या. यानंतर शेतकरी मुद्यावरून राज्यसभेत गोंधळ घातल्याचा आरोप करत आम आदमी पक्षाच्या तीन खासदारांना - संजय सिंह, सुशील कुमार गुप्ता आणि एन डी गुप्ता यांना बुधवारी संपूर्ण दिवसभरासाठी निलंबित करण्यात आलं. पंतप्रधान नरेंद्र मोदी ८ फेब्रुवारी रोजी राज्यसभेत राष्ट्रपतींच्या अभिभाषणावरच्या चर्चेला उत्तर देणार आहेत. शेतकरी मुद्यावर संसेदत १५ तास चर्चा होणार काँग्रेस नेते गुलाब नबी आझाद यांनी १९ पक्षांच्यावतीने शेतकऱ्यांच्या मुद्यावर चर्चा करण्याचा प्रस्ताव संसदेसमोर मांडला. विरोधक आणि सरकार यांच्यात या मुद्यावर १५ तासांची चर्चा करण्यावर एकमत झालंय. राज्यसभेचं कामकाज स्थगित शेतकरी आंदोलनाच्या मुद्यावरून विरोधकांकडून गोंधळ घालण्यात आल्यानंतर राज्यसभेचं कामकाज काही ९.४० पर्यंत स्थगित करण्यात आलं. सदनात मोबाईलचा वापर, सभापती नाराज राज्यसभेचं कामकाज सुरु झाल्यानंतर सदनात मोबाईल फोनच्या वापराला बंदी आहे. परंतु, काही सदस्या आपल्या मोबाईल फोनचा वापर सदनात रेकॉर्डिंग करण्यासाठी करतात. हे आचरण संसद शिष्टाचाराच्या विरुद्ध आहे, असं म्हणत राज्यसभेचे सभापती व्यंकय्या नायडू यांनी दिवसाच्या सुरुवातीलाच आपली नाराजी व्यक्त केली. पहिल्या टप्प्यातील शेवटची बैठक १३ फेब्रुवारीला लोकसभेची १५ फेब्रुवारी होणारी बैठक रद्द करण्यात आली आहे. आता संसदेच्या अर्थसंकल्पीय अधिवेशनाच्या पहिल्या टप्प्यातील शेवटची बैठक शनिवारी १३ फेब्रुवारी रोजी होणार आहे. पूर्वनिर्धारित कार्यक्रमानुसार, संसदेचं अर्थसंकल्पीय अधिवेशनाचा पहिला टप्पा २९ जानेवारी ते १५ फेब्रुवारीपर्यंत आयोजित करण्यात आला होता. राज्यसभेतही सभापती एम व्यंकय्या नायडू यांनी सदनाची बैठक १३ फेब्रुवारीला होईल, अशी घोषणा केली. 
'विरोधी पक्ष कमकुवत म्हणूनच शेतकऱ्यांना आंदोलन करावं लागत आहे'|महाराष्ट्र टाइम्स.कॉम|Updated: 17 Jan 2021, 09:03:00 PM||म. टा. विशेष प्रतिनिधी,नागपूर: देशातील विरोधी पक्ष कमकुवत आहेत. म्हणूनच शेतकऱ्यांना आंदोलन करावे लागत आहे. तीन कायदे परत होतील, तेव्हाच घरी जाता येईल. त्यामुळे केंद्र सरकारने आणखी किती ताणायचे ते ठरवावे. आमची मे, २०२४ पर्यंत दिल्लीत ठाण मांडून बसून राहण्याची तयारी असल्याची माहिती संयुक्त किसान मोर्चाचे सदस्य राकेश टिकैत यांनी दिली. आमदार निवास येथे पत्रपरिषदेत त्यांनी देशभर फिरून दिल्लीत येऊ न शकणाऱ्या शेतकऱ्यांनी त्यांच्या राज्यातीलच जिल्हा कचेरीपुढे आंदोलन करावे असे आवाहन केले. किसान मोर्चातर्फे २३ जानेवारीला राजभवनाला घेराव करण्यात येणार असून, २६ जानेवारीला नागपुरात ट्रॅक्टर मोर्चा काढण्यात येणार असल्याचे जाहीर करण्यात आले. टिकैत म्हणाले, आतापर्यंत दहा फेऱ्यांची चर्चा झाली. सरकारतर्फे सकारात्मक भूमिका दाखविली नाही. सुप्रीम कोर्टाच्या समितीपुढे जायचे नाही. त्यामुळे सरकारच हे बिल मागे घेईल. शेतकऱ्यांचे आंदोलन ही वैचारिक आंदोलन आहे. भाजप व कॉंग्रेस वा इतर पक्षाविरूध्दचे हे आंदोलन नाही. कुठल्या राजकिय पक्षाला मंचावर स्थानही नाही. संसदेच्या बजेट सत्रात विरोधक सभागृहात शेतकऱ्यांची बाजू मांडतील, अशी अपेक्षा आहे. सध्याचे आंदोलन तीन कायदे मागे घ्यावे यासाठी तर आहेच. शिवाय आगामी काळात येणारे बी बीयाणांबाबतचा कायदा व इतर कायदे येऊ नये, यासाठीची तयारी आहे. कृषी उत्पादनांना हमीभाव मिळावा. यासाठी संसदेत कायदे करावेत, अशी आंदोलनकर्त्यांची स्पष्ट भूमिका आहे. करोनाचा धोका कायम; राज्यातील रुग्णसंख्या पुन्हा वाढली ते म्हणाले, कायद्याआधी गोदाम तयार होते. यावरून सरकारची मनिषा स्पष्ट होते. तीन कायद्यांमुळे शेतकऱ्यांची जमीन घेऊन त्याला भूमीहीन केले जाईल. हे शेतकऱ्यांना चांगले ठाऊक आहे. म्हणूनच आंदोलन कायदे मागे घेतल्यावरच संपेल. आता आंदोलनात महिला शेतकरीही मोठया संख्येत सहभागी होत असल्याकडेही टिकैत यांनी लक्ष वेधले. पत्रपरिषदेत संयुक्त किसान मोचांचे राज्य समन्वयक संदिप गुड्डे पाटील, संयोजक श्रीकांत तराळ, लक्ष्मण वांगे, अरूण वनकर, प्रशांत पवार आदी उपस्थित होते. नामांतरावरुन आघाडीत कुरबुरी; काँग्रेसच्या मंत्र्यानं शिवसेनेला ठणकावले मोदी कंपनी लुटण्यासाठी येत आहे देशातील कृषी उत्पादन मोठया व्यापाऱ्यांच्या घशात टाकण्याचा डाव या काळया कायद्यात आहे. मोदी कंपनी लूटण्यास येत आहे.या मोठया व्यापाऱ्यांना कृषी उत्पादन खरेदी करण्याची एक साखळी तयार करावयाची आहे. लुटारूंचे आणखी बादशाह आहेत, असा आरोपही टिकैत यांनी केला. शेतकरी कुटुंबीयांवर दबाव दिल्लीतील आंदोलनासाठी ट्रॅक्टर घेऊन शेतकरी निघत आहेत. अशा शेतकऱ्यांच्या घरी पोलिस दिवसभर ठाण मांडून बसतात. जेवणाचा डबाही सोबत असतो. कुटुंबाला दबावात ठेवतात. धमकी देतात. त्यावरही मानले नाही तर, किमान आमची नोकरी वाचवा अशी हाक देत आंदोलनात जाऊ नका, अशी गळ घालत असल्याचे टिकैत यांनी सांगितले. नामांतराच्या मुद्द्यावर शिवसेना- काँग्रेसमध्ये 'सामना'; भाजपनं केलं 'हे' ट्विट देशाचे पोलिस कमकुवत नाही आंदोलनात खलीस्तानी, विदेशी शक्ती वा इतर घुसल्याचा आरोप बिनबुडाचा आहे. शेतकरी हे खपवून घेणार नाही. त्यापेक्षा देशातील पोलिस एवढे कमकुवत नाही. ते आंदोलनात कुणाला घुसू देणार नाहीत. हे आंदोलनाला बदनाम करण्याचे षडयंत्र असल्याची टीकाही,टिकैत यांनी केली. 
narendra singh tomar : 'आंदोलनाचं पावित्र्यचं संपल्याने निर्णय कसा होईल', कृषीमंत्री तोमर उद्विग्न|Sachin Fulpagare|Updated: 22 Jan 2021, 07:31:00 PM||नवी दिल्ली: नवीन कृषी कायद्यांबाबत ( farm laws ) शेतकरी आणि सरकार यांच्यात ( farmers protest ) झालेली आजची बैठकही निष्फळ ठरली. आता आपण करण्यासारखे आणखी काही उरलेले नाही, असं सरकारने स्पष्ट केलं आहे. 'आम्ही आतापर्यंत केलेले प्रस्ताव हे शेतकऱ्यांच्या हितासाठी आहेत. आम्ही आता यापेक्षा अधिक चांगले काही करू शकत नाही. तुम्ही पुन्हा एकदा विचार करा. आपली भेट पुन्हा होईल. पण पुढील तारीख निश्चित केलेली नाही, असं केंद्रीय कृषीमंत्री नरेंद्र सिंह तोमर ( narendra singh tomar ) म्हणाले. शेतकरी आंदोलन सुरूच रहावं यासाठी काही छुपे प्रयत्न सुरू आहे. यामुळेच सरकार आणि शेतकरी संघटनांच्या बैठकीत कुठलाही निर्णय होत नाहीए. तरीही शेतकऱ्यांच्या आणि देशाच्या हितासाठी आम्ही दिलेल्या प्रस्तावाचा संघटनांनी विचार करावा. आपला निर्णय शेतकरी संघटनांनी शनिवारपर्यंत द्यावा, असं नरेंद्र सिंह तोमर म्हणाले. आजची बैठक निष्फळ ठरली. कारण शेतकऱ्यांच्या हिताचा नेत्यांच्या हृदयात नाहीत. यामुळे खेद वाटतो. शेतकरी संघटना कायदे रद्द करण्यावर ठाम आहेत. पण सरकार त्यांच्याकडे याशिवाय पर्याय सादर करण्यास सांगत आहे, असं तोमर यांनी स्पष्ट केलं. शेतकरी संघटनांनी शनिवारपर्यंत आपला प्रस्ताव सादर करावा. शेतकरी सहमत असतील, तर आम्ही पुन्हा भेटू, असं कृषीमंत्री तोमर यांनी शेतकरी संघटनांना सांगितल्याचं वृत्त ‘पीटीआय’ने दिलं आहे. सरकार आणि शेतकरी संघटनांमधील आजची बैठक संपली. पण सरकारने पुढील बैठकीची तारीख निश्चित केलेली नाही, अशी माहिती बैठक संपल्यानंतर बीकेयू क्रांतिकारक (पंजाब) संघटनेचे प्रदेशाध्यक्ष सुरजितसिंग फूल यांनी दिली. सरकारने शेतकरी संघटनांना सुनावले; 'प्रस्ताव मान्य असेल तरच आता पुढील चर्चा' शेतकऱ्यांनी सरकारचा प्रस्ताव फेटाळला, आज पुन्हा होणार बैठक शांततेत आंदोलन सुरूच राहील मंत्र्यांनीआम्हाला साडेतीन तास बसवून ठेवलं. हा शेतकऱ्यांचा अपमान आहे. मंत्री आले तेव्हा त्यांनी आम्हाला सरकारच्या प्रस्तावावर विचार करण्यास सांगितलं. आणि बैठकीची प्रक्रिया संपुष्टात आली. आमचं आंदोलन शांततेत सुरूच राहील, असं किसान मजदूर संघर्ष समितीशी संबंधित एस. एस. पंढर म्हणाले. 
कंगनाची रोहित शर्मावर आक्षेपार्ह भाषेत टीका; ट्विट केलं डिलीट|Bhagyashree Rasal|Updated: 04 Feb 2021, 02:34:00 PM||मुंबई: ख्यातनाम पॉप गायिका रिहाना , स्वीडनमधील किशोरवयीन पर्यावरण कार्यकर्ती ग्रेटा थनबर्ग यांच्यासह अनेक आंतरराष्ट्रीय सेलिब्रिटींनी केंद्र सरकारच्या वादग्रस्त तीन कृषी कायद्यांविरोधात सुरू असलेल्या शेतकऱ्यांच्या आंदोलनाला पाठिंबा दिला आहे. यानंतर भारतातील सेलिब्रिटी देखील व्यक्त झाल्याचं पाहायला मिळालं. क्रिकेटपटू रोहित शर्मा यानं देखील यासंदर्भात ट्विट केलं होतं. रोहितच्या ट्विटला उत्तर देतानाअभिनेत्री कंगना रणौत हिनं त्याच्यावर टीका करताना आक्षेपार्ह भाषेचा वापर केल्यानं नेटकऱ्यांनी संताप व्यक्त केला आहे. रोहितवर आक्षेपार्ह टीका केल्यानंतर कंगनानं ते ट्विट डिलीट केलं असलं तरी, रोहितच्या चाहत्यांकडून तिला ट्रोल करण्यात येत आहे. 'जेव्हाही आपण एकत्र उभं राहिलो आहे, तेव्हा तेव्हा भारत आणखी ताकदवान झाला आहे. काही तरी पर्याय किंवा उपाय नक्कीच काढावा लागेल. आपल्या देशात शेतकरी महत्त्वाची भूमिका निभावत आहेत. मला आशा आहे की, आपण सर्व एकत्र येऊन काही तरी उपाय नक्कीच काढू', असं ट्विट रोहितनं केलं होतं.रोहितच्या या ट्विटला उत्तर देताना कंगनानं आक्षेपार्ह भाषेचा वापर केला. क्रिकेटपटूंची अवस्था अशी का झाली आहे, 'ना घर का ना घाट का'. शेतकरी अशा कायद्याविरुद्ध का जातील जो त्यांच्यासाठीच क्रांतिकारी ठरणार आहे. हे दहशदवादी आहेत, जे गोधंळ घालतायत. असं बोलायला भीती का वाटतेय?, अशा भाषेत कंगाननं रोहितला उत्तर दिलं होतं. त्या नंतर कंगनानं ते ट्विट डिलीट केलं आहे. 
विदर्भातील शेतकरी मुलांचा ट्रॅक्टर रॅलीत चित्ररथ|महाराष्ट्र टाइम्स|Updated: 25 Jan 2021, 12:25:00 PM||वृत्तसंस्था, नवी दिल्ली दिल्लीत आंदोलन करणाऱ्या शेतकऱ्यांची प्रजासत्ताकदिनी ट्रॅक्टर रॅली निघणार असून, यात काही चित्ररथही सहभागी होणार आहेत. विदर्भातील शेतकऱ्यांची मुले शेतकऱ्यांच्या आत्महत्येवरील चित्ररथ या रॅलीत सादर करणार आहेत, अशी माहिती रॅलीच्या संयोजकांनी दिली. संयोजकांपैकी एका नेत्याने सांगितले की, रॅलीसाठी चित्ररथ करण्याचे आदेश आंदोलनात सहभागी झालेल्या सर्व संघटनांना देण्यात आले आहेत. देशभरातून एक लाख ट्रॅक्टर-ट्रॉलीत सहभागी होणार आहेत. यातील ३० टक्के ट्रॅक्टरवर विविध विषयांवर चित्ररथ असतील. यात भारतातील शेतकरी चळवळीचा इतिहास, महिला शेतकऱ्यांची शेतीतील भूमिका आणि विविध राज्यांत शेतीपद्धती आदी चित्ररथ असतील. महाराष्ट्रातील विदर्भातील मुले शेतकरी आत्महत्यांवर चित्ररथ सादर करण्याचे नियोजन करीत आहेत. आत्महत्या केलेल्या शेतकऱ्यांची ही मुले आहेत. ते या रॅलीत सहभागी होणार आहेत. पाणीटंचाईमुळे या भागातील शेतकऱ्यांना जो त्रास भोगावा लागतो त्याचाही चित्ररथ असेल, असे स्वराज इंडियाच्या एका सदस्याने सांगितले. हिमाचल प्रदेश, जम्मू-काश्मीर आणि उत्तराखंडमधील शेतकरी फळे आणि भाजीपाला कसा पिकवतात यावर चित्ररथ सादर करणार आहेत. पंजाब आणि हरयाणातील शेतकरी पारंपरिक आणि आधुनिक शेती तंत्रज्ञानाचा चित्ररथ सादर करणार आहेत. तसेच, गायीचे दूध काढणारी महिला आणि बैलगाडी चालविणाऱ्या शेतकऱ्यांचे पुतळेही यात असतील. प्रत्येक ट्रॅक्टरवर तिरंगा झेंडा असेल आणि लोकसंगीत आणि देशभक्तीपर गीते असतील. दिल्लीच्या सिंघू, टिक्री, गाझीपूर, पलवल आणि शहाजहाँपूर या पाचही ठिकाणाहून रॅली निघणार आहे. प्रजासत्ताकदिनी राजधानीत निघणारे संचलन संपल्यानंतर ही रॅली सुरू होईल. सायंकाळी सहा वाजता ती संपेल. 
'कृषी कायद्यांचा विरोध नाही हे तर सीएए, एनआरसी, अनुच्छेद ३७० चं दु:ख'|Shubhangi Palve|Updated: 13 Jan 2021, 10:13:00 AM||उन्नाव, उत्तर प्रदेश : आपल्या वादग्रस्त वक्तव्यांसाठी अनेकदा चर्चेत येणारे भाजपचे 'हिंदुत्ववादी' फायरब्रॅन्ड नेते आणि उत्तर प्रदेशातील उन्नाव मतदारसंघाचे खासदार साक्षी महाराज पुन्हा एकदा चर्चेत आलेत. यावेळी, न्यायप्रविष्ठ असलेल्या शेतकरी आंदोलनाबद्दल आणि कृषी कायद्यांबद्दल वादग्रस्त वक्तव्य करत साक्षी महाराज चर्चेत आलेत. मंगळवारी आपला वाढदिवस साजरा करत असताना साक्षी महाराज यांनी ही वादग्रस्त वक्तव्य केली आहेत. 'दिल्ली सीमेवर कृषी कायद्यांचा विरोध नाही तर सीएए , एनआरसी आणि अनुच्छेद ३७० चं दु:ख बाहेर पडतंय' असं वादग्रस्त वक्तव्य साक्षी खासदार महोदयांनी केलंय. 'प्रदर्शनात सहभागी झालेले भरकटलेले शेतकरी' 'कृषी आंदोलनात प्रदर्शन करणारे काही भरकटलेले शेतकरी आहेत. काही लोक तर शेतकरीही नाहीत तर मोठे व्यापारी आहेत. खरं म्हणजे, खरेखुरे शेतकरी आपापल्या शेतांत काम करत आहेत. तुम्हाला शेतकऱ्यांना पाहायचंय तर गंज मुरादाबादमध्ये शेतकरी संमेलन आहे, तुम्ही चला मी दाखवतो' असंही साक्षी महाराज यांनी म्हटलंय. 'केवळ सिंघु आणि हरयाणाच्या सीमेवरच आंदोलन' 'यातील अनेक लोक मोठे व्यापारी आहेत. अशाच लोकांच्या पोटात दुखतंय. सगळ्या देशात केवळ तीन ठिकाणी आंदोलन सुरू आहे. पंजाबमधून लोक सिंघु सीमेवर, राजस्थानमधून हरयाणाच्या सीमेवर येत आहेत. याचं कारण म्हणजे, दोन्ही ठिकाणी काँग्रेसचं सरकार आहे' असं म्हणत त्यांनी काँग्रेसवर शेतकऱ्यांना भडकावण्याचा आरोप केलाय. 'आंदोलनाचा हेतू वेगळाच' 'हा कृषी कायद्यांचा विरोध नाही तर निशाणा दुसरीकडेच आहे आणि यांचा हेतूही काही वेगळाच आहे. सीएए, एनआरसीचं हे दु:ख आहे. अनुच्छेद ३७० हटवण्याचं हे दु:ख आहे आणि अयोध्येमध्ये जे प्रभू श्री राम मंदिर उभारलं जातंय त्याचं हे दु:ख आहे' अशी आक्षेपार्ह वक्तव्य खासदार साक्षी महाराज यांनी केलंय. अखिलेश यादव यांच्यावर निशाणा यावेळी, त्यांनी उत्तर प्रदेशचे माजी मुख्यमंत्री अखिलेश यादव यांच्यावरही निशाणा साधला. 'अखिलेश कधी रामभक्त असल्याचं दाखवतात तर कधी राम-विरोधी... ते योग्य मार्गावर चालूच शगकत नाहीत. परंतु, त्यांनी योग्य मार्गावर चालायला हवं. हाच कल्याणकारी मार्ग असतो' असं म्हणत खासदारांनी अखिलेश यांना सल्लाही दिलाय. 'मुस्लिमांचा अल्पसंख्यांक दर्जा संपुष्टात यावा' उल्लेखनीय म्हणजे, हरिद्वारमध्ये कुंभमेळ्याच्या तयारीचं निरीक्षण करण्यासाठी उन्नावचे खासदार साक्षी महाराज दिल्लीत जात आहेत. 'देशाचं विभाजन झालं त्यावेळी पाकिस्तानात पाच कोटी हिंदू होते, आज पाकिस्तानात ५० लाख हिंदूदेखील नाहीत. हिंदुस्तानात दोन कोटी मुस्लीम होते, आज हिंदुस्तानात ३२ कोटी मुस्लीम आहेत. मुस्लिमांचा अल्पसंख्यांक दर्जा संपुष्टात यायला हवा. लोकसंख्या नियंत्रण कायदा लवकरात लवकर लागू केला जावा' असंही साक्षी महाराज यांनी मीडियाशी बोलताना म्हटलंय. आंदोलनामागे खलिस्तानवाद्यांचा हात, भाजपचा आरोप उल्लेखनीय म्हणजे, या अगोदर केंद्रातील सत्ताधारी भाजपकडून शेतकरी आंदोलनामागे खलिस्तानवाद्यांचा सहभाग असल्याचा आरोप करण्यात आला होता. परंतु, यावर सर्वोच्च न्यायालयानं काल (मंगळवारी) झालेल्या सुनावणीत केंद्रालाही फटकारलंय. सर्वोच्च न्यायालयात पार पडलेल्या सुनावणीदरम्यान शेतकरी आंदोलनात काही बंदी घातलेल्या खलिस्तानवादी संघटनांनीही घुसखोरी केल्याचं अॅटर्नी जनरल के के वेणुगोपाळ यांनी म्हटलं होतं. यावर सर्वोच्च न्यायालयानं केंद्र सरकारच्यावतीनं वेणुगोपाळ यांना प्रतिज्ञापत्र दाखल करण्याचे आदेश दिले आहेत. 
सरकार ऐकेना! डॉक्टरांनी दिली उपोषणाची हाक, 'हे' आहे कारण|महाराष्ट्र टाइम्स.कॉम|Updated: 09 Feb 2021, 03:58:00 PM|हायलाइट्स: सरकारविरोधात डॉक्टरांचे आंदोलन डॉक्टरांचा सरकारला थेट इशारा राजधानीत धडक देण्याचा इशारा|म. टा. प्रतिनिधी, नगरः कृषी कायदे रद्द करण्याच्या मागणीसाठी दिल्लीत सुरू असलेल्या शेतकऱ्यांच्या प्रदीर्घ आंदोलनावर अद्याप तोडगा निघालेला नाही. आता अशाच एका अध्यादेशाच्या विरोधात डॉक्टरांनीही आंदोलन सुरू केले आहे. देशव्यापी बंद पाळूनही सरकारने लक्ष न दिल्याने आता डॉक्टरांच्या संघटनेतर्फे साखळी उपोषण सुरू करण्यात आले आहे. त्यानंतरही सरकारने ऐकले नाही, चलो राजधानी असा नारा देत राजधानीत धडक मारण्याचा इशाराही इंडियन मेडिकल असोसिएशन या डॉक्टरांच्या संघटनेने दिला आहे. आयएमए या डॉक्टरांच्या संघटनेतर्फे हे आंदोलन सुरू आहे. यासाठी पुकारण्यात आलेल्या साखळी उपोषणात सहभागी होत नगरमधील डॉक्टर आज आयएमए भवन येथे उपोषणाला बसले आहेत. केंद्र सरकारने परिपत्रक काढून आयुर्वेदिक डॉक्टरांना काही प्रकारच्या शस्त्रक्रिया करण्यास परवानगी दिली आहे. याला एमबीबीएस म्हणजे अॅलोपॅथी शाखेच्या डॉक्टरांचा विरोध आहे. याकडे लक्ष वेधण्यासाठी संघटनेतर्फे डिसेंबरपासून विविध प्रकारची आंदोलने सुरू आहेत. त्याची दखल न घेतल्याने आता उपोषण करण्यात येत आहे. वाचाः ठाकरे सरकारमधील आणखी एका मंत्र्याला करोनाची लागण संघटनेच्या नगर शाखेचे अध्यक्ष डॉ. अनिल आठरे, डॉ. सचिव सचिन वहाडणे, उपाध्यक्ष डॉ. सतीश सोनवणे, राज्य संघटनेचे पदाधिकारी डॉ. निसार शेख, डॉ. प्रकाश कांकरिया, डॉ. सुधा कांकरिया यांच्यासह पदाधिकारी आणि सदस्यांनी आंदोलनात भाग घेतला. मुंबईहून राज्य पदाधिकारी डॉ. मंगेश पाटे आले होते. या आंदोलनासंबंधी डॉ. पाटे यांनी सांगितले की, ‘आयुर्वेद हे आपल्या देशाचे प्राचीन आणि महत्वपूर्ण शास्त्र आहे. आम्हाला त्याबद्दल पूर्ण आदर आहे. केंद्र सरकारच्या सेंट्रल कौन्सिल ऑफ इंडियन मेडिसीन या संस्थेने नोव्हेंबर २०२० मध्ये काढलेल्या एका परिपत्रकानुसार आयुर्वेदिक डॉक्टरांना काही शस्त्रक्रिया करण्याची परवानगी मिळाली आहे. हा निर्णय आयुर्वेदिक शाखेचेही खच्चीकरण करणारा आहे. यामुळे नवीनच खिचडीपॅथी निर्माण होऊन आपली आरोग्य सेवाच धोक्यात येण्याची शक्यता आहे. याकडे आम्ही लक्ष वेधत आहोत. यासाठी आजवर केलेल्या आंदोलनांकडे सरकारने लक्ष दिलेले नाही. त्यामुळे हे साखळी उपोषण सुरू करण्यात आले आहे. वाचाः नितेश राणेंकडून शिवसेनेचं कौतुक; 'व्हॅलेंटाइन डे'च्या शुभेच्छाही दिल्या १ ते १४ फेब्रुवारी या काळात दिल्लीसह देशात विविध ठिकाणी साखळी उपोषण होणार आहे. सरकारला जागे करण्यासोबतच आम्ही लोकप्रबोधनही करीत आहोत. शेवटी हा प्रश्न लोकांच्याही आरोग्याशी निगडीत आहे. आंदोलन सुरू असले तर आम्ही दवाखाने सुरूच ठेवणार आहोत. इतर आंदोलनांप्रमाणे आम्ही थेट रस्त्यावर उतरून आंदोलन करू शकत नाही. मात्र, इतर आंदोलनांमुळे म्हणा किंवा इच्छा नाही म्हणून सरकार आमच्याकडे आतापर्यंत दुर्लक्ष करीत आले आहे. उपोषणाची दखल घेतली नाही तर आम्ही राजधानी चलोचा नारा देत राज्याच्या राजधानीत जाणार आहोत. तेथे संबंधितांच्या भेटी घेऊन त्यांच्याकडे मागण्या सादर केल्या जातील. अधिकारी, पदाधिकारी, लोकप्रतिनिधी यांच्याकडेही मागण्या मांडणार आहोत. त्याही पुढे जाऊन या परिपत्रकाविरूद्ध सर्वोच्च न्यायालयातही संघटना जाणार आहे,’असे डॉ. पाटे यांनी सांगितले. वाचाः कंगनाचं ट्विटर अकाउंट बंद होणार? कोर्टात याचिका दाखल 
Ramdas Athawale: कृषी कायदे मागे घेतले तर संविधान धोक्यात; आठवलेंची भीती|महाराष्ट्र टाइम्स.कॉम|Updated: 14 Feb 2021, 10:44:00 AM|हायलाइट्स: दिल्लीत आंदोलन करणाऱ्या शेतकऱ्यांच्या मागणीप्रमाणे केंद्र सरकारने केलेले नवे कृषी कायदे मागे घेतले तर अन्य कायदेही मागे घेण्याची मागणी होऊ शकते. त्यामुळे लोकशाही आणि संविधानही धोक्यात येईल- केंद्रीय मंत्री रामदास आठवले. उद्योजक अदानी आणि अंबानी यांचा कृषी कायद्यांशी संबंध जोडणे चुकीचे आहे. त्यांच्या फायद्यासाठी मोदी सरकारने हे कायदे केले, हा दावाच चुकीचा आहे- रामदास आठवले. २६ जानेवारीला शेतकरी आंदोलकांना दिल्लीत ट्रॅक्टर रॅलीसाठी परवानगी द्यायला नको होती. दिल्ली पोलिसांनी ती दिली. त्यामुळेच त्याचे स्वरुप बिघडून हिंसाचार झाला- रामदास आठवले.|म.टा. प्रतिनिधी, अहमदनगर ‘दिल्लीत आंदोलन करणाऱ्या शेतकऱ्यांच्या मागणीप्रमाणे केंद्र सरकारने केलेले नवे कृषी कायदे ( Farm Laws ) मागे घेतले तर अन्य कायदेही मागे घेण्याची मागणी होऊ शकते. त्यामुळे लोकशाही आणि संविधानही (COnstitution) धोक्यात येईल,’ अशी भीती केंद्रीय राज्यमंत्री रामदास आठवले ( Ramdas Athawale ) यांनी व्यक्त केली आहे. ‘आम्हीही अनेक आंदोलने केली, मात्र या आंदोलनाप्रमाणे लोकांना वेदना होतील, असे कधी वागलो नाही,’ असेही आठवले म्हणाले. (if the agricultural laws are withdrawn, the constitution will be threatened) आठवले अहमदनगरला आले आहेत. त्यावेळी पत्रकारांशी विविध विषयांवर त्यांनी संवाद साधला. दिल्लीत सुरू असलेल्या शेतकरी आंदोलनासंबंधी आठवले म्हणाले, ‘उद्योजक अदानी आणि अंबानी यांचा कृषी कायद्यांशी संबंध जोडणे चुकीचे आहे. त्यांच्या फायद्यासाठी मोदी सरकारने हे कायदे केले, हा दावाच चुकीचा आहे. अदानी आणि अंबानी यांचे व्यवसाय वेगळे आहेत. ते कृषीमालावर अवलंबून नाहीत. शिवाय या कायद्यामुळे ते कृषी मालाच्या खरेदीला येतील, असे नाही. पंतप्रधान नरेंद्र मोदी, दुसऱ्यांदा सत्तेत आले आहेत, त्यामुळे ते अशा कोणाच्या फायद्यासाठी कायदे करतील असे होणार नाही. शेतकऱ्यांची मागणी कायदेच मागे घ्यावेत, अशी आहे. ती पूर्णपणे चुकीची आहे. कारण आज हे कायदे मागे घेतले तर उदया दुसरे घटक इतर कायदे मागे घेण्याची मागणी करतील. तसे झाले तर आपली लोकशाही आणि डॉ. बाबासाहेब आंबेडकर यांनी लिहिलेले संविधान अडचणीत येईल. या कायद्यांना काळे कायदे का म्हणतात, यात काळे काय आहे, ते दाखवून द्यावे,’ असेही आठवले म्हणाले. प्रजासत्ताकदिनी घडलेल्या हिंसाचाराबद्दल आठवले म्हणाले, ‘२६ जानेवारीला शेतकरी आंदोलकांना दिल्लीत ट्रॅक्टर रॅलीसाठी परवानगी द्यायला नको होती. दिल्ली पोलिसांनी ती दिली. त्यामुळेच त्याचे स्वरुप बिघडून हिंसाचार झाला. मात्र, यासाठी भाजपला जबाबदार धरणे चुकीचे आहे. भाजप आणि मोदी यांनी सतत तिरंग्याचा सन्मानच केला आहे. आंदोलन मिटविण्यासाठी सरकारने बारा बैठका घेतल्या. मात्र, तोडगा काढायचा नाही, अशा पद्धतीने आंदोलन सुरू आहे. क्लिक करा आणि वाचा- पूजा चव्हाण आत्महत्या: पोलिस महासंचालकांचे सखोल चौकशीचे आदेश सर्वोच्च न्यायालाचा आदेश आल्यावर तरी ऐकायला हवे होते. मात्र, आंदोलन वाढवतच नेले जात आहे. नामांतरासारख्या संवेदनशील विषयावर आम्हीही आंदोलने केली. मात्र, लोकांना वेदना होतील असे कधीही वागलो नाही. हे शेतकऱ्यांचे आंदोलन मात्र चुकीच्या पद्धतीने सुरू आहे. या आंदोलनासंबंधी केंद्र सरकारची भूमिका साफ आहे, सर्वोच्च न्यायालाचा जो काही निकाल आहे, त्याचे पालन करण्यास सरकार तयार आहे,’ असेही आठवले म्हणाले. क्लिक करा आणि वाचा- 'आंदोलनजीवी' शब्दावरून शिवसेनेचा पंतप्रधान मोदींवर निशाणा क्लिक करा आणि वाचा- पूजा चव्हाण आत्महत्या प्रकरणी जयंत पाटील यांची सावध भूमिका 
farmers protest : सरकारने शेतकरी संघटनांना सुनावले; 'प्रस्ताव मान्य असेल तरच आता पुढील चर्चा'|Sachin Fulpagare|Updated: 22 Jan 2021, 06:32:00 PM||नवी दिल्लीः केंद्राच्या तीन कृषी कायद्यांविरोधांत ( farm laws ) आंदोलन करणाऱ्या शेतकरी संघटना आणि सरकारच्या प्रतिनिधींमध्ये ( farmers protest ) आज बैठक झाली. ही बैठक निष्फळ ठरली आहे. सरकारने शेतकरी संघटनांना खडे बोल सुनावले आहेत. शेतकऱ्यांना सर्व पर्याय दिले गेले आहेत. आता प्रस्ताव मान्य असेल तरच आता पुढची बैठक होईल, असं सरकारने स्पष्ट केलं आहे. कृषी कायद्यांची अंमलबजावणी दोन वर्षांसाठी रोखण्याचा प्रस्ताव सरकारने शेतकरी संघटनांसमोर ठेवला होता. पण शेतकरी संघटनांच्या नेत्यांनी हा प्रस्ताव फेटाळून लावला आहे. तसंच कृषी कायदे रद्द होत नाही तोपर्यंत आंदोलन मागे घेणार नाही, या भूमिकेवर संघटना ठाम आहेत. शेतकरी संघटना आणि सरकारच्या प्रतिनिधींमध्ये झालेल्या बैठकीत सरकारने कठोर भूमिका घेतली आहे. प्रस्ताव मान्य नसेल तर यापुढी कुठलीही बैठक होणार नाही. असं सरकारने स्पष्ट केलं आहे. तिन्ही कृषी कायद्यांची अंमलबजावणी दोन वर्षांसाठी रोखण्याची आमची तयारी आहे. हा प्रस्ताव जर शेतकऱ्यांना मान्य असेल तरच पुढील बैठक होईल असं सरकारने बैठकीत सांगितल्याचं भारतीय किसान युनियनचे प्रवक्ते राकेश टिकैत यांनी सांगितलं. नियोजित कार्यक्रमानुसार २६ जानेवारीला ट्रॅक्टर रॅली होईल, असंही टिकैत म्हणाले. सरकार आणि शेतकरी संघटनांमधील बैठक निष्फळ ठरल्यानंतर शेतकरी संघटनांच्या नेत्यांनी माध्यमांशी संवाद साधला. सरकारने पुढील चर्चेसाठी कुठलीही तारीख दिलेली नाही, अशी माहिती भारतीय किसान युनियनमधील क्रांतीकारी संघटनेचे नेते सुरजीत सिंग फुल यांनी दिली. शेतकरी संघटना आणि सरकारमधील तिढा आजच्या बैठकीतही सुटलेला नाही. सरकारनेही कडक भूमिका घेतल्याने आता शेतकरी संघटनांच्या आंदोलनाची पुढील दिशा काय असेल? शेतकरी संघटना काय निर्णय घेणार? याकडे लक्ष लागलं आहे. 
शेतकरी आंदोलन: ग्रेटा थनबर्गला अभिनेता प्रकाश राज यांचा पाठिंबा, म्हणाले...|Madhura Nerurkar|Updated: 06 Feb 2021, 12:02:00 PM|हायलाइट्स: भारतात सुरू असलेल्या शेतकरी आंदोलनात ग्रेटानं दिलं शेतकऱ्यांना समर्थन शेतकरी आंदोलनावरून बॉलिवूडमध्ये दोन गट अभिनेता प्रकाश राज यांनी ग्रेटा थनबर्गला दिला पाठिंबा|मुंबई: भारतात सुरू असलेल्या शेतकरी आंदोलनाला पाठिंबा देण्यासाठी पर्यावरण प्रेमी ग्रेटा थनबर्गनं काही दिवसांपूर्वी एक ट्वीट केलं होतं. ज्याबाबत दिल्ली पोलिसांनी केस दाखल केली होती. त्यानंतरही ग्रेटानं एक ट्वीट केलं होतं. हे ट्वीट रि-ट्वीट करत साउथ अभिनेता प्रकाश राज यांनी सुद्धा शेतकऱ्यांना आपला पाठिंबा दिला आहे. ग्रेटा थनबर्गनं आपल्या ट्वीटमध्ये लिहिलं, मी आताही शेतकऱ्यांच्या बाजूने उभी आहे. त्यांच्या शांततापूर्ण आंदोलनाचं मी समर्थन करते. कोणत्याही प्रकारची तिरस्कारयुक्त भावना, धमकी अथवा मानवाधिकारांचे उल्लंघन याला बदलू शकत नाही. ग्रेटाचं हेच ट्वीट रिट्वीट करत प्रकाश राज यांनी लिहिलं, 'मी सुद्धा सर्व शेतकऱ्यांना माझा पाठिंबा देतो.' ग्रेटानं आपल्या पहिल्या ट्वीटमध्ये लिहिलं होतं, 'भारतात सुरू असेलेल्या शेतकरी आंदोलनात आम्ही शेतकऱ्यांच्या समर्थनार्थ एकजूटीनं उभे आहोत.' ग्रेटाच्या या ट्वीटनं सर्वत्र खळबळ उडाली होती. एवढंच नाही तर ग्रेटाच्या आधी पॉप स्टार रिहानानं देखील 'आपण याबाबत का बोलत नाही आहोत #FarmerProtest' असं ट्वीट करत शेतकरी आंदोलनाला पाठिंबा दिला होता. याशिवाय मिया खलिफानं देखील याबाबत शेतकऱ्यांना पाठिंबा देणारं ट्वीट केलं होतं. यानंतर अनेक भारतीय सेलिब्रेटींना याला भारताच्या विरोधात हा चुकीचा प्रचार केला जात असल्याचं म्हटलं होतं. मागच्या तीन दिवसांपासून ग्रेटा थनबर्ग भारतात सुरू असलेल्या शेतकरी आंदोलनाबाबत आपल्या सोशल मीडियावर शेतकऱ्यांच्या समर्थनार्थ ट्वीट करताना दिसत आहे. याआधी ग्रेटानं शेतकऱ्यांच्या समर्थनार्थ ट्विटरवर टूलकिट डॉक्यूमेंट शेअर केले होते. हे ट्वीट तिनं काही वेळानं डिलिट केलं होतं. मात्र हे टूलकीट तयार करणाऱ्यांच्या विरोधात दिल्ली पोलिसांनी मात्र एफआरआय दाखल केली आहे. 
हिंसक आंदोलनामागे काँग्रेसचा हात असण्याची शक्यता; 'या' नेत्याचा आरोप|Sunil Tambe|Updated: 27 Jan 2021, 07:18:00 PM|हायलाइट्स: आंदोलनाच्या निमित्ताने दिल्लीत हिंसा घडवणा-यांना बेड्या ठोकाव्यात- आमदार सदाभाऊ खोत आणि गोपीचंद पडळकर यांची मागणी. दिल्लीतील आंदोलन शेतकऱ्यांचे नसून देशाचे तुकडे पाडू इच्छिणाऱ्या दहशतवाद्यांचे आहे- सदाभाऊ खोत हिंसक आंदोलनामागे डावे पक्ष आणि काँग्रेसचा सहभाग असल्याची शक्यता नाकारता येत नाही- गोपीचंद पडळकर|म. टा. प्रतिनिधी, सांगली प्रजासत्ताक दिनी दिल्ली येथे शेतकरी आंदोलनात झालेल्या हिंसेचा रयत क्रांती संघटना आणि भाजपच्या वतीने इस्लामपूरमध्ये (जि. सांगली) निषेध करण्यात आला. आमदार सदाभाऊ खोत ( Sadabhau Khot ) यांच्या नेतृत्वाखाली इस्लामपूर तहसीलदार कार्यालयावर निषेध मोर्चा काढण्यात आला. आंदोलनाच्या निमित्ताने दिल्लीत हिंसा घडवणा-यांना बेड्या ठोकाव्यात, अशी मागणी यावेळी आमदार खोत आणि गोपीचंद पडळकर ( Gopichand Padalkar ) यांनी केली. यासह इतरही काही मागण्यांचे निवेदन तहसीलदारांना देण्यात आले. केंद्र सरकारने मंजूर केलेल्या कृषी कायद्यांच्या विरोधात दिल्लीच्या वेशीवर शेतकऱ्यांचे आंदोलन सुरू आहे. मंगळवारी या आंदोलनाला हिंसक वळण लागले. पोलिसांचा विरोध झुगारून काही शेतकऱ्यांनी दिल्लीच्या रस्त्यांवर गोंधळ घातला. भाजप आणि रयत क्रांती संघटनेने शेतकऱ्यांच्या हिंसक आंदोलनाच्या निषेधार्थ बुधवारी ठिकठिकाणी आंदोलन केले. रयत क्रांती संघटनेचे अध्यक्ष आमदार सदाभाऊ खोत यांच्या नेतृत्वाखाली इस्लामपूर तहसीलदार कार्यालयावर मोर्चा काढण्यात आला. यावेळी बोलताना आमदार खोत म्हणाले, 'दिल्लीतील आंदोलन शेतकऱ्यांचे नसून देशाचे तुकडे पाडू इच्छिणाऱ्या दहशतवाद्यांचे आहे. दिल्लीत घुसून दहशत माजवणाऱ्या दहशतवाद्यांमुळे आंदोलनाचा खरा चेहरा समोर आला आहे. आंदोलनात हिंसा घडवणा-यांना केंद्र सरकारने तातडीने बेड्या ठोकाव्यात. क्लिक करा आणि वाचा- अबु आझमींचा दिल्ली हिंसाचाराशी संबंध?; भाजप नेत्याचे अमित शहांना पत्र आमदार गोपीचंद पडळकर म्हणाले, कोणत्याही परिस्थितीत केंद्र सरकारने नवे कृषी कायदे मागे घेऊ नयेत. दिल्लीतील आंदोलन शेतकऱ्यांच्या हितासाठी नसून, मोदी सरकारच्या विरोधात आहे. केंद्र सरकारने याची गांभीर्याने दखल घेऊन दोषींवर कडक कारवाई करावी. हिंसक आंदोलनामागे डावे पक्ष आणि काँग्रेसचा सहभाग असल्याची शक्यता नाकारता येत नाही.' यावेळी मोर्चात मोठ्या संख्येने महिला सहभागी झाल्या होत्या. क्लिक करा आणि वाचा- Sharad Pawar: सीमाप्रश्नी महाराष्ट्र अंतिम पर्वाच्या दिशेने; पवारांनी म्हणून केले CM ठाकरेंचे कौतुक क्लिक करा आणि वाचा- राष्ट्रवादीच्या मनात नेमकं चाललंय काय?; आता उचललं 'हे' महत्त्वाचं पाऊल 
सिंघू सीमेवर शेतकरी आंदोलकांना 'देश के गद्दार' म्हणत जमावाकडून दगडफेक|Shubhangi Palve|Updated: 29 Jan 2021, 03:31:00 PM|हायलाइट्स: दिल्ली - हरयाणा सीमेवर अचानक जमली गर्दी जमावाकडून शेतकरी आंदोलकांवर दगडफेक परिस्थितीवर नियंत्रण मिळवण्यासाठी पोलिसांकडून अश्रुधुराचा वापर|नवी दिल्ली : दिल्ली - हरयाणाची सीमा असलेल्या सिंघू सीमेवर तणावाची परिस्थिती निर्माण झालेली दिसून येतेय. मिळालेल्या प्राथमिक माहितीनुसार, शेतकरी आंदोलकांचा निषेध करणारी गर्दी इथे जमा झालेली दिसतेय. या गर्दीत आंदोलनकर्त्या शेतकऱ्यांवर दगडफेक केली तसंच त्यांचे तंबूही नेस्तनाबूत करण्याचा प्रयत्न केला. सिंघू सीमा गेल्या दोन महिन्यांहून अधिक काळापासून शेतकरी आंदोलनाचं मुख्य स्थान बनलंय. कृषी कायद्याविरोधात जमलेल्या हजारो शेतकऱ्यांनी इथे ठाण मांडलंय. परंतु, प्रजासत्ताक दिनाला झालेल्या हिंसाचारानंतर राजधानी दिल्ली आणि दिल्लीच्या सीमेवरील वातावरणात तणाव निर्माण झाला आहे. मिळालेल्या माहितीनुसार, शुक्रवारी दुपारी मोठ्या संख्येत पोलीस कुमक तैनात असताा जवळपास २०० लोकांनी या ठिकाणी पोहचून आंदोलकांवर दगडफेक केली. तसंच अनेक तंबू उखडले, फाडले. परिस्थिती चिघळल्यानंतर पोलिसांनी अश्रुधुराचा वापर केला. तसंच शेतकऱ्यांनाही शांती कायम राखण्याची विनंती करण्यात आलीय. सिंघु सीमेवर शुक्रवारी सकाळचं एक चित्रं आंदोलनकर्त्यांवर हल्ला करणारे कोण होते? ते कुठून आले होते? याबद्दल अद्याप माहिती मिळालेली नाही. शुक्रवारी दुपारी २.०० वाजल्याच्या सुमारास ही घटना घडली. या गर्दीकडून शेतकरी आंदोलकांना ' देश के गद्दार ' म्हणत हिणवलं गेलं. काही वेळातच या गर्दीनं आंदोलनस्थळी तोडफोड सुरू केली. त्यानंतर दोन्ही बाजुंकडून दगडांचा वर्षांव सुरू झाला. परिस्थितीवर नियंत्रण मिळवण्यासाठी पोलिसांना अश्रुधुराचा वापर करावा लागला. यादरम्यान एसएचओ अलीपूर प्रदीप पालीवाल हे या झडपे दरम्यान जखमी झाल्याचंही समजतंय. तणावग्रस्त वातावरणात एका अज्ञात व्यक्तीनं एसएचओंच्या हातावर तलवारीनं हल्ला केला. या हल्ल्यात पोलीस अधिकाऱ्यांच्या हातावर तलवारीचा वार झाला आणि हातातून रक्त वाहू लागलं. सिंघू सीमेशिवाय गाझीपूर सीमेवरही मोठी सुरक्षाव्यवस्था तैनात करण्यात आली आहे. गाझीपूर सीमेवर शेतकरी नेते राकेश टिकैत यांच्या 'भारतीय किसान युनियन' या शेतकरी संघनेकडून प्रजासत्ताक दिनाला झालेल्या हिंसाचारानंतर एक 'महापंचायत' बोलावण्यात आलीय. 
आंदोलनाचं भान सुटलं, आयकर कार्यालयाजवळ एका आंदोलकाचा मृत्यू|Shubhangi Palve|Updated: 26 Jan 2021, 02:52:00 PM||नवी दिल्ली : कृषी कायद्यांविरोधात शेतकऱ्यांकडून जाहीर करण्यात आलेल्या ' ट्रॅक्टर रॅली 'ला हिंसक वळण लागलंय. या आंदोलनादरम्यान दिल्लीतल्या आयकर कार्यालयाजवळ (ITO) एका आंदोलकाचा मृत्यू झाल्याचं समोर येतंय. गोळी लागल्यानं या आंदोलकाचा मृत्यू झाल्याचा दावा उपस्थित प्रत्यक्षदर्शींकडून करण्यात येतोय. हा गोळीबार पोलिसांकडून करण्यात आल्याचाही दावा आंदोलकांनी केला आहे. दीन दयाळ उपाध्याय मार्गावर हा दुर्दैवी प्रसंग घडलाय. या मार्गावर एक ट्रॅक्टरही पलटलेल्या अवस्थेत आढळला आहे. मृत शेतकरी ट्रॅक्टरवर स्वार होता, असं सांगितलं जात आहे. आयकर कार्यालयाजवळ पोलिसांनी रोखल्यानंतर आंदोलकांकडून मोठा गोंधळ घालण्यात आला. आंदोलनकर्त्यांकडून एका डीटीसी बसची तोडफोडही करण्यात आली. या घटनेचा एक व्हिडिओही सोशल मीडियावर व्हायरल होत आहे. या व्हिडिओत बेभान झालेले आंदोलनकर्ते डीटीसी बस पलटवण्याचा प्रयत्न करताना दिसत आहेत. तसंच याच भागात काही आंदोलकांनी एका पोलीस कर्मचाऱ्याला घेरल्याचा एक व्हिडिओही समोर आलाय. काही आंदोलनकर्त्यांनी पोलीस कर्मचाऱ्याला घेरल्याचं व्हिडिओत दिसतंय. परंतु, काही आंदोलकांच्या दक्षतेमुळे अनर्थ टळला. आयकर विभागानंतर दिल्लीतील प्रसिद्ध लाल किल्ल्यामध्येही काही आंदोलनकर्ते ट्रॅक्टर घेऊन घुसल्याचं समोर आलं. तसंच काही आंदोलकांनी लाल किल्ल्याच्या तटबंदीवर चढून झेंडा फडकावला. आंदोलकांवर नियंत्रण मिळवणं आता पोलिसांना कठिण होऊन बसल्याचं दिसतंय. पाहा : राजधानीच्या सीमेवर : पोलीस लाठीचार्ज, आंदोलकर्त्यांनीही उपसल्या तलवारी 
पत्रकार मनदीप पुनियाला २५ हजारांच्या जातमुचक्यावर जामीन मंजूर|Shubhangi Palve|Updated: 03 Feb 2021, 09:41:00 AM|हायलाइट्स: जामीन हा नियम आहे तर तुरुंगवास हा अपवाद आहे : न्यायालय सिंघू सीमेवर मनदीप पुनिया यांना झाली होती अटक मनदीप यांच्या अटकेचा व्हिडिओ सोशल मीडियावर व्हायरल झाला होता|नवी दिल्ली : स्वतंत्र पत्रकार मनदीप पुनिया यांना दिल्लीच्या रोहिणी कोर्टानं मंगळवारी जामीन मंजूर केला आहे. मनदीप यांना कोर्टानं २५ हजार रुपयांच्या खासगी जातमुचक्यावर जामीन दिला. 'जामीन हा नियम आहे तर तुरुंगवास हा अपवाद आहे' या वाक्याचा वापरही मनदीप यांना जामीन मंजूर करताना न्यायालयानं केला. मनदीप पुनिया यांना सिंघु सीमेवर आंदोलन स्थळावरून अटक करण्यात आली होती. मनदीप पुनिया केंद्र सरकारनं लागू केलेल्या तीन कृषी कायद्यांविरोधात सुरु असलेल्या शेतकरी आंदोलनस्थळी उपस्थित होते. पुनिया यांच्याविरुद्ध भारतीय दंड संहितेच्या कलम १८६, ३५३ आणि ३३२ यांसहित वेगवेगळ्या कलमांनुसार एफआयआर दाखल करण्यात आली होती. त्यानंतर त्यांना आंदोलनस्थळावरून अटक करण्यात आली होती. सिंघू सिमेवर पोलीस एसएचओंशी (स्टेशन हाऊस अधिकारी) हुज्जत घालण्याचा आणि त्यांच्याशी गैरवर्तवणूक करण्याचा आरोप करत पुनिया यांच्यासोबत आणखीन एक पत्रकार धर्मेंद्र सिंह यांना ताब्यात घेण्यात आलं होतं. नंतर पोलिसांनी धर्मेंद्र यांना सोडून दिलं परंतु, पुनिया यांच्याविरुद्ध आरोप दाखल करण्यात आले. सिंघू सीमेवर वार्तांकन करताना पोलिसांनी या दोघांना ताब्यात घेतलं होतं. मनदीप पुनिया यांना पोलीस ताब्यात घेताना एक व्हिडिओही समोर आला होता. यामध्ये मोठ्या संख्येत पोलीस पुनिया यांना घेरताना आणि त्यांना घेऊन जाताना दिसत आहेत. पोलिसांनी ताब्यात घेण्यापूर्वी पुनिया यांनी सिंघु सीमेवर झालेल्या हिंसेसंबंधी फेसबुकवर एक लाईव्ह व्हिडिओ शेअर केला होता. यामध्ये त्यांनी, स्वत:ला स्थानिक सांगत शेतकरी आंदोलकांवर पोलिसांच्या उपस्थितीत दगडफेक करणाऱ्या गर्दीचं वार्तांकन केलं होतं. 'मनदीप लवकरच बाहेर येतील, हे जाणून आनंद झाला. मनदीपसाठी एवढ्या मोठ्या संख्येत लोकांनी आपला आवाज उंचावला, यासाठी मी स्वत:ला भाग्यशाली समजते' अशी प्रतिक्रिया मनदीप यांची पत्नी लीना यांनी दिली. 
शेतकरी नेत्यांना गोळ्या घालून ठार मारण्याचा कट, पकडलेल्या शूटरचा दावा|Sachin Fulpagare|Updated: 23 Jan 2021, 01:44:00 AM||नवी दिल्लीः दिल्ली - हरयाणा सिंगू सीमेवर शुक्रवारी रात्री शेतकऱ्यांनी खळबळजनक दावा केला आहे. एका शूटरला पकडले आहे, असा दावा आंदोलन करणाऱ्या सिंघूच्या सीमेवरील शेतकरी नेत्यांनी ( farmers protest ) केला आहे. कथित शूटरच्या चेहरा झाकून या शूटरला माध्यमांसमोर ( alleges a plot to shoot four farmer leaders ) आणण्यात आलं होतं. हा शूटर मोठा हल्ला करण्याच्या प्रयत्नात होता. पकडलेल्या शूटरने माध्यमांसमोर दिल्ली पोलिसांवर गंभीर आरोप केले आहे. शेतकऱ्यांच्या २६ जानेवारीच्या ट्रॅक्टर मोर्चात गोळीबार करून वातावरण बिघडवण्याचा प्रयत्न होता, असा दावा पकडण्यात आलेल्या शूटरने केला आहे. २३ ते २६ जानेवारी दरम्यान शेतकरी नेत्यांना गोळ्या घालण्यात येणार होत्या आणि नागरिकांना भडकवण्याचं काम महिलांकडे होतं. जाट आंदोलनावेळीही परिस्थिती चिघळवण्यासाठी काम केल्याची कबुली शूटरने दिली. कृषी कायदे; 'PM मोदींच्या हेतूवर प्रश्नचिन्ह लावण्याचं औचित्य काय?' 'आंदोलनाचं पावित्र्यचं संपल्याने निर्णय कसा होईल', कृषीमंत्री तोमर उद्विग्न येत्या २६ जानेवारीला शेतकरी आंदोलनात व्यासपीठावरील चार जणांना गोळ्या घालून ठार करण्याचं आपल्याला सांगण्यात आलं होतं. यासाठी चार जणांचे फोटो देण्यात आले होते. या मागे राय पोलिस स्टेशनचा एसएचओ प्रदीप सिंह हे असून ते नेहमीच आपला चेहरा झाकून आमच्या बोलत असतात, असा दावा शूटरने केला. चार शेतकरी नेत्यांना ठार मारण्याचा कथित कट उघड करणाऱ्या त्या शूटरला पोलिसांच्या ताब्यात देण्यात आलं आहे. 
भारतातील शेतकऱ्यांच्या आंदोलनाची जाहिरात अमेरिकेच्या टिव्हीवर झळकली, व्हिडीओ झाला व्हायरल...|Prasad Lad|Updated: 08 Feb 2021, 10:08:00 PM|हायलाइट्स: भारतातील शेतकऱ्यांचे आंदोलन आता अमेरिकेच्या घराघरांमध्ये पोहोचले आहे. अमेरिकेतील एका फुटबॉल सामन्यादरम्यान शेतकऱ्यांच्या आंदोलनाची जाहिरात दाखवण्यात आली होती. शेतकऱ्यांच्या आंदोलनाच्या जाहिरातीचा व्हिडीओ जगभरात चांगलाच व्हायरल झाला आहे.|"नवी दिल्ली : भारतातील शेतकऱ्यांचे आंदोलन आता अमेरिकेतील घराघरांमध्ये पोहोचले आहे. कारण अमेरिकेतील फुटबॉल लीगच्या दरम्यान भारतातील शेतकऱ्यांच्या आंदोलनाची जाहिरात टिव्हीवर दाखवण्यात आली. या गोष्टीचा व्हिडीओ आता जगभरात चांगलाच व्हायरल झालेला पाहायला मिळत आहे. भारतातील शेतकऱ्यांच्या आंदोलनाबाबत गेल्या काही दिवसांपूर्वी विदेशातील नामांकित व्यक्तींनी आपले मत व्यक्त केले होते. पॉप स्टार रिहानाने भारतामधील शेतकऱ्यांच्या आंदोलनाबाबत एक ट्विट केले होते. त्यानंतर भारताचा महान क्रिकेटपटू सचिन तेंडुलकरने याबाबत आपले मत व्यक्त केले आणि एकच गदारोळ झाल्याचे पाहायला मिळाले. सचिनला यानंतर काही जणांनी ट्रोल केल्याचेही पाहायला मिळाले. परदेशातील व्यक्तींनी भारतामधील गोष्टींबाबत भाष्य करु नये, अशी सचिनची भूमिका होती. पण आता तर अमेरिकेत भारतीय शेतकऱ्यांचे आंदोलन हे प्रत्येक घरात पोहोचल्याचे पाहायला मिळत आहे. सोशल मीडियावर दावा करण्यात आला आहे की, हा व्हिडीओ अमेरिकेमध्ये दाखवण्यात आला आहे. ही व्हिडीओ क्लिप ४० सेकंदांची आहे. या व्हिडीओमध्ये भारतामध्ये ज्या नवीन कृषी कायद्याची अंमलबजावणी करण्यात येणार आहे, तो परत घेण्याची अपील करण्यात आली आहे. य व्हिडीओमध्ये मार्टिन लूथर किंग जूनियर यांच्याही काही ओळी आहेत. हा व्हिडीओ ट्विटरवरील वेरिफाइड अकाउंट्स असलेल्या व्यक्तींनीही पोस्ट केला आहे. सिमरनजीत सिंह यांनी ट्विटवर लिहिले आहे की, "" ही शेतकऱ्यांच्या आंदोलनाची जाहिरात आहे. जप तुम्ही हा व्हिडीओ आतापर्यंत ऐकला नसेल तर ऐकण्याची वेळ आता आली आहे. भारतीय शेतकऱ्यांवर अन्याय होत आहे."" अमेरिकेमध्ये फुटबॉलच्या सुपर बाऊल लीगदरम्यान ही जाहिरात दाखवण्यात आली होती आणि आता हा व्हिडीओ चांगलाच व्हायरल होत आहे. सचिन तेंडुलकरने नेमके काय ट्विट केले होते... भारताच्या सार्वभौमत्वशी कधीच तडजोड केली जाणार नाही. परदेशातील व्यक्ती फक्त पाहू शकतात पण त्यात भाग घेऊ शकत नाहीत. भारताला भारतीय लोकच ओळखतात आणि भारताबाबतचे निर्णय भारतीयांनीच घेतले पाहिजेत. एक देश म्हणून आपण एकत्र राहूयात, असे सचिनने सोशल मीडियावर म्हटले होते. त्यानंतर काही जणांनी सचिनवर जोरदार टीका केली होती. पण सचिनवर टीका करत असताना त्याने दिलेले देशासाठी दिलेले योगदान मात्र टीकाकार विसरले. त्याचबरोर काही जणांनी तर सचिनसारख्या महान क्रिकेटपटूचा यावेळी अपमानही केला. त्यामुळे सचिनसारख्या महान खेळाडूचा अपमान करण्याचा अधिकार तुम्हाला कोणी दिला, असा सवाल सध्या सोशल मीडियावर विचारला जात आहे. "
काँग्रेस, डाव्यांना लकवा मारला का ?|Vishal  Gangurde|Updated: 17 Jan 2021, 02:28:00 PM||म. टा. प्रतिनिधी, औरंगाबाद दिल्लीतील शेतकरी आंदोलनाला पाठबळ देण्यात काँग्रेस , डावे पक्ष पूर्णत: अपयशी ठरले आहेत. आंदोलनात न उतरण्यासाठी या पक्षांना लकवा मारला आहे का ? अशी टीका वंचित बहुजन आघाडीचे अध्यक्ष अॅड. प्रकाश आंबेडकर यांनी केली. इतर पक्ष निष्क्रिय ठरल्यामुळे वंचित बहुजन आघाडी २७ जानेवारीला राज्यभर 'किसानबाग आंदोलन' करणार असल्याचे आंबेडकर यांनी जाहीर केले. केंद्र सरकारचे तीन कृषी कायदे मागे घेण्याच्या मागणीवर ठाम असलेल्या शेतकऱ्यांचे दिल्लीत आंदोलन सुरू आहे. या आंदोलनाची दखल घेत सर्वोच्च न्यायालयाने कायद्यांना स्थगिती देत समिती स्थापन केली आहे. या पार्श्वभूमीवर वंचित बहुजन आघाडीचे मुस्लिम पदाधिकारी व कार्यकर्ते २७ जानेवारीला राज्यभरात 'किसानबाग आंदोलन' करणार आहेत. पक्षाचे अध्यक्ष अॅड. प्रकाश आंबेडकर यांनी शनिवारी पत्रकार परिषदेत ही माहिती दिली. यावेळी आंबेडकर यांनी काँग्रेसवर जोरदार टीका केली. 'नवीन कृषी कायद्याच्या समर्थक व्यक्तींनाच सर्वोच्च न्यायालयाने समितीत स्थान दिले आहे. तटस्थ तज्ज्ञांची समितीत गरज होती. शेतकऱ्यांच्या पाठिशी कुणी नाही असे सरकारला वाटत आहे. त्यामुळे केंद्र सरकार शेतकरी आंदोलनाकडे जाणीवपूर्वक दुर्लक्ष करीत आहे. या आंदोलनात काँग्रेस, सीपीआय, सीपीएम हे डावे पक्ष पूर्णत: अपयशी ठरले आहेत. आंदोलनात न उतरण्यासाठी या पक्षांना कोणता लकवा मारला आहे', असा सवाल आंबेडकर यांनी केला. दिल्लीतील 'शाहीनबाग' आंदोलनाला शीख जथ्थ्यांनी पाठिंबा देऊन संरक्षणाची भूमिका जाहीर केली होती. आता मुस्लिम एकत्र येऊन शीख शेतकऱ्यांना पाठिंबा देणार आहेत. वंचित बहुजन आघाडीचे मुस्लिम पदाधिकारी आणि कार्यकर्ते एकत्र आले आहेत. राज्यभरात दिवसभर धरणे आंदोलन होणार आहे. हा काळा कायदा रद्द करावा, शेतमालाला आधारभूत किंमत द्यावी अशा प्रमुख मागण्या आहेत. या आंदोलनामुळे 'आरएसएस' आणि भाजपच्या जातीवादी राजकारणाला शह मिळेल, असे आंबेडकर म्हणाले. मौलाना, मुफ्ती यांच्यासह मुस्लिम संघटनांचा आंदोलनाला पाठिंबा असल्याचे जाहीर करण्यात आले. या पत्रकार परिषदेला राज्य प्रवक्ते अमित भुईगळ, सिद्धार्थ मोकळे, राज्य समन्वयक फारुख अहमद, शहराध्यक्ष संदीप शिरसाट, योगेश बन, प्रभाकर बकले, महिला आघाडीच्या लता बामणे आदी उपस्थित होते. लशीची विश्वासार्हता वाढवा करोना लशीबाबतचे समज-गैरसमज दूर करण्याची जबाबदारी पंतप्रधान नरेंद्र मोदी आणि मुख्यमंत्री उद्धव ठाकरे यांची आहे. या दोघांनी सर्वात अगोदर लस टोचून घेतली तर लशीबाबत विश्वास निर्माण होईल. एका लसीकरणातून काही होणार नसून दुसरी लस घ्यावी लागेल, असे मोदी म्हणाले आहेत. त्यामुळे लशीवर विश्वास कसा ठेवावा, असा प्रश्न पडतो असे आंबेडकर म्हणाले. औरंगाबाद की संभाजीनगर या वादाला मुस्लिम विरोधाचा वास आहे. औरंगाबाद शहराच्या नामकरणापेक्षा तिथल्या पिण्याच्या पाण्याचा प्रश्न सोडवणे आवश्यक आहे, असे आंबेडकर म्हणाले. 
महाराष्ट्राच्या शेतकरणी दिल्लीच्या आंदोलनात|महाराष्ट्र टाइम्स|Updated: 18 Jan 2021, 10:29:00 AM||मुंबई : वादग्रस्त कृषी कायदे रद्द करण्यासाठी दिल्लीमध्ये सुरू असलेल्या शेतकरी आंदोलनाद्वारे आज, १८ जानेवारी हा दिवस महिला किसान दिन म्हणून साजरा करण्याचे आवाहन केले आहे. या दिवसानिमित्त आयोजित केलेल्या विविध आंदोलने आणि कार्यक्रमांत सहभागी होण्यासाठी महाराष्ट्रातून ५०० शेतकरी महिला राजधानी दिल्लीमध्ये पोहोचल्या आहेत. आठ अंश सेल्सिअस तापमानात त्या २६ जानेवारीपर्यंत दिल्लीच्या सीमेवर मुक्काम करणार असून, शेतकरी आंदोलनात बरोबरीने सहभाग नोंदवणार आहेत. संयुक्त किसान मोर्चामधील ५०० वेगवेगळ्या संघटनांच्या माध्यमातून या महिला आंदोलनात उतरल्या आहेत. लोकसंघर्ष मोर्चा आणि दलित महिला विकास संघटनेच्या मिळून ५०० शेतकरी महिलाही रविवारी दिल्लीत दाखल झाल्या असून, विविध राज्यांतून हजारो महिला दिल्लीच्या सीमांवर धडकत आहेत. याबाबत लोकसंघर्ष समितीच्या प्रतिभा शिंदे यांनी 'महाराष्ट्र टाइम्स'शी बोलताना अधिक माहिती दिली. 'सर्वोच्च न्यायालयाने शेतकरी आंदोलनाबाबत टिपणी करताना महिला, मुले आणि ज्येष्ठांनी आंदोलनस्थळी थांबू नये, असे म्हटले होते. न्यायालयाने दाखवलेल्या काळजीबद्दल आम्ही आभारी आहोत, मात्र हे विधान महिला शेतकऱ्यांबाबत भेदभाव दशर्वणारे आहे. कृषिप्रधान संस्कृतीमध्ये समानता आहेच. या लढाईत महिला शेतकरी बरोबरीने सहभागी आहेत, हा संदेशही या दिवसामधून द्यायचा आहे,' असे प्रतिभा शिंदे म्हणाल्या. शेकडो महिलांची ट्रॅक्टर रॅली राजधानीत २६ जानेवारीला एकीकडे प्रजासत्ताक दिनाचे संचलन सुरू असेल, तर दुसरीकडे देशभरातून आलेल्या शेकडो शेतकरी महिलांची ट्रॅक्टर रॅली निघेल. महिला शेतकरी स्वत: ट्रॅक्टर चालवत या रॅलीत सहभागी होतील. या रॅलीतही महाराष्ट्रातील किमान १० शेतकरी महिला ट्रॅक्टर चालवतील. 
शेतकरी आंदोलनाला पाठिंबा देणाऱ्या रिहानाला अजय देवगणनं सुनावलं; ट्विट चर्चेत|Bhagyashree Rasal|Updated: 03 Feb 2021, 05:02:00 PM|हायलाइट्स: पॉप सिंगर रिहानाचा शेतकरी आंदोलनाला पाठिंबा रिहानासह अनेक सेलिब्रेटी, संस्थांनी शेतकरी आंदोलनाला दर्शवला पाठिंबा बॉलिवूड कलाकारांचा रिहानावर निशाणा|मुंबई: गेल्या दोन महिन्यांपासून राजधानी दिल्लीच्या सीमेवर सुरू असलेल्या शेतकरी आंदोलनचे पडसाद आता आंतरराष्ट्रीय पातळीवर उमटताना दिसत आहेत. अमेरिका, ब्रिटन, कॅनडातील शांतील राजकीय नेत्यांनंतर आता सेलिब्रेटींनीही या शेतकरी आंदोलनाला पाठिंबा दिला आहे. हॉलिवूड पॉप स्टार रिहाना हिनं शेतकरी आंदोलनाला पाठिंबा दर्शवल्यानंतर मोठ्या प्रमाणावर चर्चा सुरू झाली आहे. असं असलं तरी शेतकरी आंदोलनाला पाठिंबा दर्शवल्यामुळं रिहानावर बॉलिवूडमधील अनेक कलाकारांनी निशाणा साधला आहे. कंगना रणौत, अक्षय कुमार यांच्यासहीत अभिनेता अजय देवगण यानंही रिहानावर अप्रत्यक्षपणे निशाणा साधला आहे.'भारत किंवा भारतीय धोरणांविरूद्ध कोणत्याही चुकीच्या प्रचाराला बळी पडू नका. ही वेळ आपण एकत्र उभं राहण्याची आहे', असं म्हणत अजयनं रिहानाला सुनावलं आहे. हॉलिवूड पॉप स्टार रिहानाने दिल्लीजवळील भागात इंटरनेट बंद केल्याची बातमी ट्विट करत आपण यावर काही बोलणार नाही का, असा प्रश्न उपस्थित केला. तिच्या ट्विटनंतर सोशल मीडियावर रिहाना आणि शेतकरी आंदोलनावर जोरदार चर्चा झाली आहे. रिहानाच्या ट्विटनंतर आंतरराष्ट्रीय संस्था ह्युमन राइट वॉच, आंतरराष्ट्रीय पातळीवरील इंटरनेट वापराच्या अधिकारासाठी कार्यरत असणाऱ्या संस्था, अमेरिकन मॉडेल अमांडा सेर्नी यांच्यासह अनेक नामवंत व्यक्तींनीदेखील ट्विट केले आहेत. 
आंदोलनात 'खलिस्तानी घुसखोरी'च्या आरोपावर मोदी सरकारला झटका|Shubhangi Palve|Updated: 12 Jan 2021, 03:26:00 PM||नवी दिल्ली : सर्वोच्च न्यायालयाकडून मोदी सरकारकडून लागू करण्यात आलेल्या कृषी कायद्यांच्या अंमलबजावणीला तात्पुरती स्थगिती देण्यात आलीय. या मुद्यावर तोडगा काढण्यासाठी सर्वोच्च न्यायालयानं एका समितीची स्थापना करण्याचे आदेश दिले आहेत. सर्वोच्च न्यायालयात पार पडलेल्या सुनावणीदरम्यान शेतकरी आंदोलनात काही बंदी घातलेल्या खलिस्तानवादी संघटनांनीही घुसखोरी केल्याचं अॅटर्नी जनरल के के वेणुगोपाळ यांनी म्हटलं. यावर सर्वोच्च न्यायालयानं केंद्र सरकारच्यावतीनं प्रतिज्ञापत्र दाखल करण्याचे आदेश दिलेत. अॅटर्नी जनरल वेणुगोपाळ प्रतिज्ञापत्र सादर करणार 'आमच्यापुढे एक अर्ज आहे ज्यामध्ये बंदी घातलेल्या संस्था आंदोलनाला समर्थन देत असल्याचं म्हटलंय. अॅटर्नी जनरल हे स्वीकारू किंवा नाकारू शकतात का? असं न्यायालयानं म्हटलं. यावर 'आंदोलनात खलिस्तानवद्यांनी घुसखोरी केली आहे, असं आम्ही म्हटलं' असं अॅटर्नी जनरल वेणुगोपाळ यांनी म्हटलं. यावर, जर एखाद्या बंदी घातलेल्या संस्थेचा यात सहभाग असेल आणि असा आरोप सर्वोच्च न्यायालयासमोर केला जात असेल तर आपल्याला याची पुष्टी करावी लागेल. यासाठी उद्या प्रतिज्ञापत्र दाखल करा, असे आदेश सरन्यायाधीशांनी अॅटर्नी जनरल वेणुगोपाळ यांना दिले. त्यावर, 'आम्ही या संदर्भात प्रतिज्ञापत्र दाखल करू आणि आयबी रेकॉर्ड ठेवू' असं वेणुगोपाळ यांनी म्हटलंय. कोणतीही शक्ती आम्हाला कृषी कायद्यांचे गुण आणि दोषाच्या मूल्यांकनासाठी एक समिती गठीत करण्यापासून परावृत्त करू शकत नाही. हा न्यायिक प्रक्रियेचाच एक भाग आहे. कोणत्या कलमांना हटवलं जावं, याविषयी अभ्यासानंतर ही समिती आपलं मत मांडू शकेल. आम्ही कृषी कायदे निलंबित करू इच्छितो परंतु, अनिश्चित काळासाठी नाही, असंही सर्वोच्च न्यायालयानं आजच्या सुनावणीत स्पष्ट केलं. ट्रॅक्टर रॅली रोखण्याची केंद्राची मागणी याच दरम्यान केंद्र सरकारकडून सर्वोच्च न्यायालयात एक अर्ज दाखल करण्यात आला. यामध्ये केंद्राकडून प्रजासत्ताक दिनी शेतकऱ्यांनी घोषित केलेल्या ट्रॅक्टर रॅली रोखण्याची मागणी करण्यात आली. यावर सर्वोच्च न्यायालयानं दिल्ली पोलिसांकडे उत्तर मागितलंय. या मुद्यावर सोमवारी पुन्हा एकदा सर्वोच्च न्यायालयात सुनावणी होणार आहे. 
'मी शेतकरी आणि मी सरकारसोबत आहे,' ट्वीट करून पुरता फसला सुनील शेट्टी|Madhura Nerurkar|Updated: 04 Feb 2021, 03:55:00 PM||मुंबई- आंतरराष्ट्रीय पॉप गायिका रिहानाने भारतातल्या शेतकरी आंदोलनावर केलेल्या ट्विटनंतर सोशल मीडियावर बरीच खळबळ उडाली. या विषयावर चर्चा का होत नाही, असा सवाल तिने ट्वीटमध्ये केला होता. यानंतर अनेक हॉलिवूड सेलिब्रिटींनी यासंबंधी ट्वीट करायचा सुरुवात केली. विसेष म्हणजे रिहानाच्या या ट्वीटची दखल परराष्ट्र मंत्रालयालाही घ्यावी लागली. त्यांनी एक निवेदन सादर करून स्वतःची भूमिका स्पष्ट केली. यानंतर अनेक बॉलिवूड सेलिब्रिटींनी मंत्रालयाचं ते ट्वीट रि-ट्वीट केलं. सुनील शेट्टी म्हणाला- मी तर भारताला पाठिंबा देतोय बॉलिवूड अभिनेता सुनील शेट्टीनेही परराष्ट्र मंत्रालयाचं ट्ववीट शेअर केलं होतं. यानंतर सोशल मीडियावर नेटकऱ्यांनी त्याला मोठ्या प्रमाणात ट्रोल केलं. सुनीलने आपल्या ट्वीटमध्ये म्हटलं की, 'आपण नेहमी गोष्टींबाबत व्यापक दृष्टिकोन बाळगला पाहिजे. कारण सध्या अर्धसत्यपेक्षा काहीही धोकादायक नाही.' या ट्वीटनंतर तो सोशल मीडियावर ट्रोल होऊ लागला. ज्या रिहानाला कंगनाने म्हटलं होतं मुर्ख, करोनाच्या लढाईसाठी दिलं जातं तिचं उदाहरण ई-टाइम्सशी बोलताना सुनील म्हणाला की, 'मी शेतकऱ्यांचं समर्थन करत आहे. त्याचसोबत मी सरकार आणि भारताचंही समर्थन करतो. माझं विधान भारताबाहेरील लोकांसाठी होतं जे आपलं नाव खराब करत आहेत. आपल्या देशात जे घडत आहे त्याचं चुकीचं चित्र ते इतरांना दाखवत आहेत.' म्हणाला, परदेशी सेलिब्रिटींसाठी होता तो मेसेज सुनील शेट्टी पुढे म्हणाला की, 'मी स्वतः एक शेतकरी आहे, माझे पूर्वजही शेतकरी होते आणि आपण या गोष्टीचा नेहमी आदर केला पाहिजे. शेतकरी हा आपला कणा आहे. ही एक अतिशय महत्वाची गोष्ट आहे. माझं विधान खूप स्पष्ट होतं. माझी प्रतिक्रिया त्या सर्व सेलिब्रिटींसाठी आहे जे आपल्या देशाबद्दल फारसं जाणून न घेता थेट विधान करतात.'
farmers protest :  'कोणतंही आंदोलन चिरडून शांत करता येत नाही' सत्यपाल मलिकांच्या वक्तव्याने केंद्राची गोची|Sachin Fulpagare|Updated: 31 Jan 2021, 04:09:00 PM||शिलांग / नवी दिल्लीः शेतकरी आंदोलनावर ( farmers protest ) सरकार आणि शेतकरी यांनी मिळून तोडगा काढण्याचं आवाहन मेघालयचे राज्यपाल सत्यपाल मलिक ( satya pal malik ) यांनी केलं आहे. जगातलं कोणतंही आंदोलन दडपून किंवा चिरडून शांत करता येत नाही, असं मलिक म्हणाले. मलिक यांच्या या वक्तव्याने केंद्राची मात्र गोची झाली आहे. 'मी स्वत: शेतकरी आंदोलनातून पुढे आलो आहे. म्हणून मी त्यांच्या समस्या समजू शकतो. हा प्रश्न लवकरात लवकर सोडवणं देशाच्या हिताचं आहे. शेतकऱ्यांची समस्या जाणून घ्यावी, असं माझं सरकारला आवाहन आहे. दोन्ही बाजूंनी जबाबदारीने चर्चेत सहभागी झालं पाहिजे, असं मलिक म्हणाले. बहुतेक शेतकरी शांततेत आंदोलन करत आहेत. यामुळे सरकारशी चर्चा करून तोडगा काढण्याचं आवाहन मी करतो. पण जगातील कोणतंही आंदोलन हे दडपून किंवा चिरडून शांत केले जाऊ शकत नाही, असं मलिक यांनी सांगितलं. दिल्लीतील हिंसाचारात राष्ट्रध्वजाचा अपमान, देश दुःखीः PM मोदी दिलासा! चित्रपटगृह पूर्ण क्षमतेने सुरू होणार, जावडेकर म्हणाले... मूळचे उत्तर प्रदेशातील बागपत येथील रहिवासी असलेले सत्यपाल मलिक सध्या मेघालयचे राज्यपाल आहेत. याआधी त्यांनी जम्मू-काश्मीर, गोवा, बिहार, ओडिशाचे राज्यपाल म्हणूनही काम पाहिले आहे. आमदार म्हणून राजकीय कारकीर्दीला सुरुवात करणारे मलिक लोकसभा आणि राज्यसभेचे खासदारही राहिले आहेत. जनता दल आणि भाजपमधून ते राजकारणात सक्रिय होते. 
PM मोदींना टिकैत यांचे उत्तर; म्हणाले, 'देश विश्वासावर चालत नाही'|Sachin Fulpagare|Updated: 08 Feb 2021, 08:10:00 PM||नवी दिल्लीः पंतप्रधान मोदींनी कृषी कायद्यांविरोधात ( farm laws ) आंदोलन ( farmers protest ) करणाऱ्या शेतकऱ्यांना किमान आधारभूत किंमतीवर ( MSP ) आश्वासन दिलं. यावर शेतकरी नेते राकेश टिकैत यांनी उत्तर दिलं आहे. देश विश्वासावर चालत नाही, असं टिकैत म्हणाले. पंतप्रधान मोदी यांनी राष्ट्रपतींच्या अभिभाषणावरील चर्चेत शेतकऱ्यांना एमएसपीवर आश्वासन दिलं. तसंच कृषी उत्पन्न बाजार समित्यांना आधुनिक स्वरुप दिले जाईल, असं पंतप्रधान मोदींनी सांगितलं. पंतप्रधान मोदींनी दिलेल्या आश्वासनावर शेतकरी नेते राकेश टिकैत यांनी बोचरी प्रतिक्रिया दिली आहे. पंतप्रधान मोदींनी एमएसपीवर आश्वासन दिलं आहे. पण एमएसपीवर सरकार कायदा करणार की नाही, हे मात्र पंतप्रधानांनी सांगितलं नाही, असं टिकैत म्हणाले. PM मोदींच्या 'आंदोलनजीवी' शब्दावरून काँग्रेसचा संताप, प्रशांत भूषणही चिडले PM मोदींचे चर्चेचे आवाहन; शेतकरी नेते म्हणाले, 'सरकारने तारीख निश्चिच करावी' पंतप्रधान मोदी म्हणाले एमएसपी होता, आहे आणि पुढेही राहील. पण एमएसपीवर कायदा करण्याबाबत ते काहीच बोलले नाहत. देश फक्त विश्वासावर चालत नाही. तर देश हा घटनेवर आणि कायद्यावर चालतो, असं भारतीय किसान युनियनचे प्रवक्ते राकेश टिकैत म्हणाले. एनएनआयने हे वृत्त दिलं आहे. 
Budget 2021: दिडपट हमी भाव गाजरच; 'या' शेतकऱ्यांनी व्यक्त केल्या प्रतिक्रिया|Sunil Tambe|Updated: 01 Feb 2021, 09:41:00 PM|हायलाइट्स: अर्थसंकल्पात करण्यात आलेली दीडपट हमीभाव ही घोषणा म्हणजे पुन्हा शेतकऱ्यांना दिलेले गाजर आहे- शेतकऱ्यांच्या प्रतिक्रिया. अर्थसंकल्पात भरीव काही तरी हवे होते. दिडपट हमीभावाने शेतकऱ्यांच्या खर्च व उत्पादन खर्चातील तफावत भरुन निघणार नाही- शेतकऱ्यांची प्रतिक्रिया. गहु उत्पादक शेकऱ्यांप्रमाणेच कापूस, केळी उत्पादक शेतकऱ्यांठी देखील भरवी तरतुद अपेक्षित होती- शेतकरी.|म. टा. प्रतिनिधी, जळगाव देशपातळीवर शेतकरी आंदोलन सुरु असतांना त्या पार्श्वभूमीवर आज केंद्र सरकारने ( Union Government ) सादर केलेला अर्थसंकल्प ( Union Budget 2021 ) हा शेतकऱ्यांसाठी खूप काही देण्यात येईल अशी अपेक्षा होती. अर्थसंकल्पाचा ४० टक्के भाग हा शेतकऱ्यांना असेल असे वाटत होते. मात्र, या अर्थसंकल्पाने देखील शेतकऱ्यांना निराश केले आहे. शेतकऱ्यांचा असंतोष कमी करण्याची सुसंधी केंद्र शासनाने घालवली असल्याचा प्रतिक्रीया जळगाव जिल्ह्यातील शेतकऱ्यांनी व्यक्त केल्या आहेत. ( farmers have reacted that this years budget is disappointing ) अर्थमंत्री निर्मला सीतारामन यांनी २०२१-२२ या वर्षाच्या अर्थसंकल्प आज जाहीर केला आहे. दिल्लीत सुरु असलेल्या शेतकरी आंदोलनाच्या पार्श्वभूमीवर शेतकऱ्यांसाठी सरकार काय घोषणा करते याची उत्सुकता सर्वाना होती. या अर्थसंकल्पात शेतकऱ्यांना खूश करण्यासाठी भरीव योजना जाहीर करण्याचा प्रयत्न अर्थसंकल्पातून करण्यात आला आहे. असे असले तरी जळगाव जिल्ह्यातील शेतकऱ्यांच्या यावर प्रतिक्रीया जाणून घेतल्या असता, शेतकऱ्यांना या अर्थसंकल्पातून फारसे काही हाती लागणार नसल्याच्या भावना शेतकऱ्यांनी व्यक्त केल्या आहेत. जळगाव जिल्ह्यातील शेतकऱ्यांच्या मते, अर्थसंकल्पात करण्यात आलेली दीडपट हमीभाव ही घोषणा म्हणजे पुन्हा शेतकऱ्यांना दिलेले गाजर आहे. घोषणा करणे सोपे आहे, पण त्याची अंमलबजावणी करण्याची कसरत असते. मुळात हमी भाव हाच सदोष आहे. त्यामुळे तो दिडपट करुन देखील उपयोग होणार नाही.यामुळे शेतकऱ्यांच्या हातात काय येणार नाही ? पैसे कुठून येणार हे स्पष्ट नाही. त्यामुळे हा अर्थसंकल्प निराशाजनक आहे. क्लिक करा आणि वाचा- Uddhav Thackeray: अर्थसंकल्प निवडणुकांसाठी असू नये!; CM ठाकरेंनी हाणला 'हा' जोरदार टोला अर्थसंकल्पात भरीव काही तरी हवे होते. दिडपट हमीभावाने शेतकऱ्यांच्या खर्च व उत्पादन खर्चातील तफावत भरुन निघणार नाही. शेतकऱ्यांना दोनपट हमीभाव दिला तरी देखील तो परवडलेच असे नाही. गहु उत्पादक शेकऱ्यांप्रमाणेच कापूस, केळी उत्पादक शेतकऱ्यांठी देखील भरवी तरतुद अपेक्षित होती. मात्र, तसे न झाल्याने खान्देशातील शेतकऱ्यांचा भ्रमनिराश झाल्याचा भावना जळगाव जिल्ह्यातील कीशोर पाटील, सतिष चिरमाडे व संदीप नारखेडे या शेतकऱ्यांनी व्यक्त केल्या आहेत. क्लिक करा आणि वाचा- देणी चुकती करून घेतला निरोप; नारनवरे कुटुंबाची आत्महत्या आर्थिक विवंचनेतून क्लिक करा आणि वाचा- Union Budget: देवेंद्र फडणवीसांनी महाराष्ट्राला काही देऊ नका असं सांगितलंय का?; 'या' मंत्र्याचा सवाल 
Farmers Protest : सुप्रिया सुळेंसहीत १५ विरोधी खासदारांना पोलिसांनी गाझीपूर सीमेवरच रोखलं!|Shubhangi Palve|Updated: 04 Feb 2021, 01:18:00 PM|हायलाइट्स: सुप्रिया सुळे, कनिमोळी, हरसिमरत कौर बादल यांचादेखील खासदारांत सहभाग बॅरिकेडिंग पार करून आंदोलन स्थळावर जाण्याची परवानगी पोलिसांनी नाकारली शेतकरी आंदोलनाचा ७२ वा दिवस|नवी दिल्ली : केंद्राकडून लागू करण्यात आलेल्या शेतकरी आंदोलनाचा आज ७२ वा दिवस आहे. गेल्या दोन महिन्यांहून अधिक काळ सीमेवर आंदोलन करणाऱ्या शेतकऱ्यांच्या भेटीसाठी दाखल झालेल्या विरोधी पक्षाच्या १५ खासदारांना पोलिसांकडून गाझीपूर सीमेवरच अडवण्यात आलं. या खासदारांना आंदोलनकर्त्या शेतकऱ्यांची भेट घेण्यापासून अडवण्यात आलं. या खासदारांमध्ये राष्ट्रवादी काँग्रेसच्या नेत्या सुप्रिया सुळे , द्रमुक खासदार कनिमोळी, अकाली दल खासदार हरसिमरत कौर बादल यांचाही समावेश आहे. सुरक्षा यंत्रणेला अनेकदा विनंती करूनही या खासदारांना शेतकऱ्यांना भेटण्याची परवानगी देण्यात आली नाही. त्यामुळे आंदोलनकर्त्या शेतकऱ्यांची भेट न घेताच त्यांना माघारी परतावं लागलं. केंद्रातील सत्ताधारी भारतीय जनता पक्षासोबत सत्तेत राहिलेल्या शिरोमणी अकाली दलाच्या नेत्या आणि माजी केंद्रीय मंत्री हरसिमरत कौर बादल यांनी सोशल मीडियावरून याबद्दल माहिती देलीय. सोबतच, आपल्या माजी सहकारी भाजपवर जोरदार हल्ला केला आहे. खासदारांनाही आंदोलनकर्त्या शेतकऱ्यांना भेटण्यापासून अडवण्यात येतंय, यावर त्यांनी आश्चर्य व्यक्त केलं आहे. 'समान विचारधारा असणाऱ्या पक्षांसोबत अकाली दल गाझीपूर सीमेवर शेतकऱ्यांवर होणाऱ्या अत्याचारांची निंदा करत आहे. आंदोलनकर्त्या शेतकऱ्यांची भेट घेण्यासाठी निघालेल्या खासदारांनाही रोखण्यात येतंय, शेतकऱ्यांना भेटू दिलं जातं नाही. लोकशाहीसाठी हा एक काळा दिवस आहे' असं ट्विट हरसिमरत कौर यांनी केलंय. शिरोमणई अकाली दल (SAD), द्रविड मुन्नेत्र कळघम (DMK), राष्ट्रवादी काँग्रेस (NCP) आणि तृणमूल काँग्रेससहीत इतर पक्षांचे १५ खासदार गाझीपूर सीमेवर दाखल झाले होते. आंदोलनावर बसलेल्या शेतकऱ्यांची भेट घेऊन त्यांची विचारपूस करण्याचा प्रयत्न या खासदारांकडून करण्यात आला. परंतु, नेत्यांना पोलिसांनी बॅरिकेडिंग पार करून आंदोलन स्थळावर जाण्याची परवानगी नाकारण्यात आली, असं हरसिमरत कौर बादल यांनी म्हटलंय. विरोधी पक्षांचे खासदार तिरुचि शिवा, सौगत राय यांचादेखील या खासदारांत समावेश आहे. नॅशनल कॉन्फरन्स, क्रांतिकारी सोशलिस्ट पार्टी (RSP) आणि इंडियन युनियन मुस्लीम लीग (IUML) या पक्षांच्या सदस्यांचाही यात समावेश आहे. 
farmers chakka jam : यूपी, उत्तराखंडमध्ये 'चक्का जाम' नाही, टिकैत यांनी सांगितलं...|Sachin Fulpagare|Updated: 06 Feb 2021, 12:44:00 AM||नवी दिल्ली: कृषी कायद्यांविरोधात ( farm laws ) संयुक्त किसान मोर्चाने (एसकेएम) आज 'चक्का जाम'ची ( farmers chakka jam ) हाक दिली आहे. दिल्ली, उत्तर प्रदेश आणि उत्तराखंड वगळता देशभरातील महामार्गांवर 'चक्का जाम' करण्यात येणार आहे. आम्ही शनिवारी दिल्लीत चक्का जाम करणार नाही. आम्ही सर्व सीमांवर शांततेत आंदोलन ( farmers protest ) करू. आम्ही दिल्ली वगळता संपूर्ण देशात राष्ट्रीय आणि राज्य महामार्ग बंद करू. संयुक्त किसान मोर्चाचे मोर्चाचे नेते डॉ. दर्शन पाल यांनी 'चक्का जाम' संदर्भात काही महत्त्वपूर्ण मार्गदर्शक सूचना जारी केल्या आहेत. यात जनतेनं सहकार्य करावं, असं आवाहनही संयुक्त किसान मोर्चाकडून करण्यात आलं आहे. हिंसाचार घडवण्याचा कटः टिकैत उत्तर प्रदेश आणि उत्तराखंडमध्ये 'चक्का जाम' आंदोलन करण्यात येणार नाही. कारण या ठिकाणी काही लोक हिंसाचार घडवण्याचा प्रयत्नात होते. आणि आमच्याकडे याचे पुरावे आहेत, असं भारतीय किसान युनियनचे नेते राकेश टिकैत म्हणाले. मार्गदर्शक सूचनांनुसार देशभरातील राष्ट्रीय व राज्य महामार्गांवर दुपारी १२ ते दुपारी ३ वाजेपर्यंत चक्का जाम केला जाईल. पण आपत्कालीन आणि अत्यावश्यक सेवा यासारख्या रुग्णवाहिका, स्कूल बस या रोखल्या जाणार नाहीत. चक्का जाम पूर्णपणे शांत आणि अहिंसक राहील. या आंदोलना वेळी कोणताही अधिकारी, कर्मचारी किंवा सामान्य नागरिकाशी कोणत्याही प्रकारचा वाद घालू नये, अशी सूचना आंदोलकांना देण्यात आली आहे. दिल्ली सीमेच्या आत चक्का जामचे कोणतेही आंदोलन होणार नाही कारण सर्व आंदोलनाच्या ठिकाणी आधीपासूनच 'चक्का जाम ' आहे. दिल्लीत प्रवेश करणारे सर्व रस्ते मोकळे असतील. पण शेतकऱ्यांनी आडवलेले रस्ते सोडून. चक्क जाम आंदोलन दुपारी ३ वाजता हॉर्न वाजवून शेतकर्‍यांच्या ऐक्यातून संपवला जाईल, अशा सूचना देण्यात आल्या आहेत. 'कृषी कायदे मागे घेतल्यानंतर खरी लढाई', खलिस्तानी समर्थकाचा व्हिडिओ व्हायरल शेतकरी आंदोलन; 'रक्ताची शेती'च्या वक्तव्यावर कृषीमंत्र्यांचे स्पष्टीकरण, म्हणाले... संयुक्त किसान मोर्चाने जनतेला या आंदोलनात सहभागी होण्याचे आवाहन केलं आहे. 'अन्नदात्या'ला आपला पाठिंबा देऊ एकजूटता व्यक्त करावी, असं संयुक्त किसान मोर्चाने म्हटलं आहे. 
tractor rally : दिल्लीत ट्रॅक्टर परेडमध्ये हिंसाचार; ५५० ट्वीटर अकाउंटवर कारवाई|Sachin Fulpagare|Updated: 27 Jan 2021, 11:24:00 PM||नवी दिल्लीः ७२ व्या प्रजासत्ताक दिनी राष्ट्रीय राजधानीत शेतकरी ट्रॅक्टर रॅलीदरम्यान ( farmers' republic day tractor rally ) झालेल्या हिंसाचार प्रकरणी ( tractor rally violence ) ट्विटरने बुधवारी ५५० हून अधिक अकाउंटवर ( twitter suspends ) कारवाई करत ती निलंबित केली. ट्वीटरवरून माध्यम धोरणांचे उल्लंघन असल्याचे आढळून आलेल्यानंतर संबंधित अकाउंटवर कारवाई केली गेली आहे, अशी माहिती ट्विटरच्या प्रवक्त्याने दिल्याचं एएनआयने वृत्त दिलं आहे. हिंसाचार, गैरवर्तन आणि चिथावण्याचे प्रयत्न करणाऱ्यांचे अकाउंट्स निलंबित केली आहेत. नियमांचे उल्लंघन करून असे लोक नुकसान किंवा धोका निर्माण करू शकतात. हे आमच्या नियमांचे उल्लंघन आहे, असं ट्वीटरचे प्रवक्ते म्हणाले. हिंसाचार, गैरवर्तन आणि धमक्यांना प्रवृत्त करण्याचा प्रयत्न करण्यापासून संवादापासून संरक्षण करण्यासाठी कठोर कारवाई केली आहे. ज्यामुळे नियमांचे उल्लंघन होऊ शकते आणि ऑफलाइन नुकसान होण्याची शक्यता आहे. तंत्रज्ञानाचा वापर करून ट्वीटरने मोठ्या प्रमाणात काम केले आणि ट्विटरच्या नियमांचे उल्लंघन करणारी शेकडो अकाउंट आणि ट्वीटवर कारवाई केली. स्पॅम आणि साइटवर फेरफार करण्यारी ५५० अकाउंट निलंबित केली गेली आहेत, असं ट्विटरच्या प्रवक्त्याने सांगितलं. संसदेवर निघणारा मोर्चा स्थगित, हिंसाचारानंतर शेतकरी संघटनांचा मोठा निर्णय मीडियाच्या धोरणाचे उल्लंघन करणाऱ्या ट्वीट्सवर लेबल लावले आहेत. आम्ही परिस्थितीवर बारीक नजर ठेवून आहोत आणि जागरुक आहोत आणि नियमांविरुद्ध काही आढळल्यास आणि लोकांना चिथावल्यास आम्ही रिपोर्ट करू, असं प्रवक्ता म्हणाला. दिल्लीतील हिंसाचारामागे षडयंत्र! शेतकरी नेते राकेश टिकैत म्हणाले... हिंसाचार प्रकरणी शेतकरी नेत्यांवर कारवाई होणार?; दिल्ली पोलिस आयुक्त म्हणाले... प्रजासत्ताक दिनाला दिल्लीच्या सीमेवरून शेतकरी बॅरिकेड्स तोडून राजधानीमध्ये घुसले आणि त्यांनी अनेक ठिकाणी तोडफोड केली. प्रजासत्ताक दिनाच्या निमित्ताने २६ ला शेतकऱ्यांनी शांततापूर्ण ट्रॅक्टर रॅलीसाठी दिल्ली पोलिसांकडून परवानगी घेतली होती. पण अटींचा विचार केला गेला नाही. या हिंसाचारात ३०० हून अधिक पोलिस जखमी झाले आहेत. दिल्ली पोलिसांनी दोन डझनहून अधिक एफआयआर नोंदवल्या गेल्या असून २०० हून अधिक जणांना चौकशीसाठी ताब्यात घेतलं आहे. 
'तुमचा सातबारा भांडवलदारांच्या नावावर करण्याचा डाव'|Mansi Kshirsagar|Updated: 25 Jan 2021, 04:36:00 PM||मुंबईः केंद्र सरकारच्या कृषी कायद्याविरोधात दिल्लीत दोन महिन्यांपासून सुरु असलेले आंदोलन इतिहास घडवणारे आहे. या कायद्याविरोधात पंजाब हरियाणातील शेतकरी रस्त्यावर उतरल्यानंतर कडाक्याच्या थंडीत मोदी सरकारने शेतकऱ्यांवर थंड पाण्याचा मारा केला तरिही शेतकरी मागे हटला नाही. आझाद मैदानातील हा एल्गार दिल्लीतील शेतकरी आंदोलनाची ताकद वाढवणारा ठरणार असून तो देशाला दिशा देणारा ठरणार आहे. मोदी सरकारने कामगार व शेतकऱ्यांच्या अस्तित्वावरच घाला घातला असून आता तुमचा सातबारा (७/१२) भांडवलदारांच्या नावावर करण्याचा डाव रचला आहे, अशी घणाघाती टीका महाराष्ट्र प्रदेश काँग्रेस कमिटीचे अध्यक्ष तथा महसलूमंत्री बाळासाहेब थोरात यांनी केली आहे. दिल्लीत आंदोलन करणाऱ्या शेतकऱ्यांना पाठिंबा देण्यासाठी मुंबईतील आझाद मैदानात संयुक्त शेतकरी कामगार मोर्चाने आंदोलन पुकारले होते. या आंदोलनाला काँग्रेस पक्षासह महाविकास आघाडीतील इतर पक्षांनीही पाठिंबा दिला. आजच्या आंदोलनात काँग्रेसचे प्रदेशाध्यक्ष बाळासाहेब थोरात यांच्यासह राष्ट्रवादी काँग्रेसचे अध्यक्ष खासदार शरद पवार, शेकापचे जयंत पाटील, मंत्री जितेंद्र आव्हाड, काँग्रेस नेते, माजी मंत्री नसीम खान, भाई जगताप, समाजवादी पक्षाचे अबु आझमी, डाव्या पक्षांचे नेते अशोक ढवळे, नरसय्या आडम, अजित नवले, निवृत्त न्यायमूर्ती बी. जी. कोळसे पाटील, खा. कुमार केतकर, महाराष्ट्र प्रदेश काँग्रेस कमिटीचे सरचिटणीस मा. आ. मोहन जोशी, सरचिटणीस व प्रवक्ते सचिन सावंत, रामकिशन ओझा, सामाजिक कार्यकर्त्या मेधा पाटकर यांच्यासह विविध संघटनांचे नेते व हजारो शेतकरी उपस्थित होते. वाचाः हा ढोंगीपणा का?; फडणवीसांचा काँग्रेस- राष्ट्रवादीवर निशाणा थोरात पुढे म्हणाले, मोदी सरकारने कोणाशीही चर्चा न करता पाशवी बहुमताच्या आधारावर हे कायदे मंजूर करुन घेतले. संसदेत चर्चा करण्याची मागणी करणाऱ्या खासदारांना निलंबत करून कायदे मंजूर करुन घेतले. या कायद्याविरोधात देशभरातील शेतकऱ्यांमध्ये आक्रोश असून देशाच्या विविध भागातील शेतकरी रस्त्यावर उतरला आहे. या कायद्यात आधारभूत किंमत नाही, बाजार समित्या नष्ट होणार आहेत, रेशन दुकानेही संपुष्टात येणार आहेत. हे कायदे फक्त भांडवलदार, साठेबाज, नफेखोरांसाठी आहेत ते रद्द झालेच पाहिजे ही आमची मागणी आहे. वाचाः शेतकरी आंदोलनात मुख्यमंत्री सहभागी होणार का?; पवारांनी दिलं 'हे' उत्तर भाजपा सरकारने आणलेल्या काळ्या कायद्यांना काँग्रेसने सुरुवातीपासूनच विविध आंदोलनाच्या माध्यमातून तीव्र विरोध दर्शवलेला आहे. महाराष्ट्रातही ट्रॅक्टर रॅली, किसान महाव्हर्च्युअल रॅली, आंदोलने, मोर्चा, राजभवनला घेराव घातला. देशभरातून दोन कोटी शेतकरी, शेतमजूरांच्या सह्यांचे निवेदनही राष्ट्रपतींना देण्यात आले. काँग्रेस पक्ष नेहमीच शेतकरी, कष्टकरी, कामगार यांच्या पाठिशी भक्कमपणे उभा असून महाराष्ट्रात शेतकऱ्यांच्या हिताचे कायदे आणण्यासाठी महाविकास आघाडी सरकार कटीबद्ध आहे, त्यासंदर्भात चर्चा सुरु असून लवकरच कायदा केला जाणार आहे, असेही थोरात म्हणाले. 
farmers protest : शेतकरी आंदोलन; संसदेत सरकारची परीक्षा, काँग्रेसचा राज्यसभेत स्थगन प्रस्ताव|Sachin Fulpagare|Updated: 02 Feb 2021, 02:25:00 AM||नवी दिल्लीः कडाक्याच्या थंडीत कृषी कायद्यांविरूद्ध ( farm laws ) शेतकरी रस्त्यावर ( farmers protest ) उतरले आहेत. शेतकरी दिल्लीच्या सीमांवर तळ ठोकून आहेत. दुसरीकडे संसदेत या मुद्द्यावरून गदारोळ होण्याची शक्यता आहे. काँग्रेससह अनेक विरोधी पक्ष शेतकऱ्यांच्या समर्थनार्थ पुढे आले आहेत. शेतकऱ्यांच्या मुद्द्यावर विरोधक एकत्र आले आहेत. यामुळे संसदेच्या अर्थसंकल्पीय अधिवेशनात गदारोळ होण्याची शक्यता आहे. विरोधी पक्ष काँग्रेसने राज्यसभेत ( rajya sabha ) शेतकर्‍यांच्या मुद्द्यावर चर्चेचीसाठी करण्याची नोटीस दिली आहे. काँग्रेसने शेतकऱ्यांच्या प्रश्नावर नोटीस देत चर्चेची मागणी केली आहे. गुलाम नबी आझाद ( ghulam nabi azad ) आणि आनंद शर्मा यांनी कॉंग्रेसच्या वतीने राज्यसभेत ही नोटीस दिली आहे. काँग्रेसने शेतकरी आंदोलनावर चर्चा करण्याची मागणी करत राज्यसभेत स्थगन प्रस्ताव ( suspension of business notice ) मांडला आहे. विशेष म्हणजे अर्थसंकल्पीय अधिवेशनापूर्वी सर्वपक्षीय बैठकीतही शेतकरी आंदोलनाचा मुद्दा उपस्थित झाला होता. कृषी बजेटमध्ये कपात, सरकारने शेतकऱ्यांना धोका दिला: योगेंद्र यादव 'यापेक्षा चांगला अर्थसंकल्प कुणी बनवला तर त्याच्यासाठी सर्वस्व पणाला लावेन' कॉंग्रेस आणि अन्य विरोधी पक्षांनी पंतप्रधान मोदींच्या उपस्थितीत हा मुद्दा उपस्थित केला. या विषयावर चर्चा करण्यासाठी पंतप्रधान मोदींनी सर्वपक्षीय बैठक बोलावण्याची मागणी तृणमूल कॉंग्रेसने केली होती. शेतकरी आणि आपल्यात फक्त एका फोन कॉलचं अंतर आहे, असं पंतप्रधान मोदी त्यावेळी म्हणाले होते. तसंच सर्व मुद्यांवर चर्चेसाठी तयार असल्याचं सरकारने सर्वपक्षीय बैठकीत विरोधी पक्षांना आश्वासन दिलं होतं. 
farmers protest : शेतकरी नेते टिकैत यांचा मोर्चा आता गुजरातवर! म्हणाले, 'केंद्राच्या तावडीतून... '|Sachin Fulpagare|Updated: 12 Feb 2021, 09:32:00 PM||नवी दिल्लीः केंद्राच्या कृषी कायद्यांविरोधात ( farm laws ) आंदोलन ( farmers protest ) करणारे शेतकरी नेते राकेश टिकैत ( rakesh tikait ) यांनी आता मोठी घोषणा केली. राकेश टिकैत यांनी थेट केंद्र सरकारलाच आव्हान दिले आहे. आता देशभरात मार्च काढणार आणि गुजरात केंद्राच्या नियंत्रणातून मुक्त करणार, असं राकेश टिकैत म्हणाले. केंद्राच्या तीन नवीन कृषी कायद्यांविरोधात दिल्लीच्या सीमेवर शेतकर्‍यांचे आंदोलन ७९ दिवसांपासून सुरू आहे. पण त्यावर अद्याप कुठलाही तोडगा निघालेला नाही. हे आंदोलन दीर्घ काळ चालण्याची शक्यता आहे. या पार्श्वभूमीवर भारतीय किसान युनियनचे प्रवक्ते राकेश टिकैत यांनी शुक्रवारी नवीन कृषी कायदे मागे घेण्याच्या आपल्या मागणीचा पुनरुच्चार केला आणि केंद्र सरकारवर निशाणा साधला. हरयाणाच्या बहादूरगडमध्ये किसान महापंचायत आयोजित करण्यात आली होती. यात देशभरात मार्च काढण्याची मागणी अनेक शेतकऱ्यांनी केली. तसंच गुजरातला मुक्त करू. कारण गुजरात हे केंद्राच्या नियंत्रणाखाली आहे. भारत स्वतंत्र आहे. पण गुजरातमधील जनता ही कैदेत आहे. या आंदोलनात सहभागी होणाऱ्यांना तुरूंगात टाकलं जातयं, असा आरोप टिकैत यांनी केला. 'सरकारशी चर्चेसाठी तयार' नवीन कृषी कायदे मागे घेतल्याशिवाय घर वापसी नाही. आमचा मंच आणि पंच बदलणार नाही. सिंघू सीमे आमचे कार्यालय कायम राहील. आम्ही सरकारसोबत आजही चर्चेला तयार आहोत आणि १० दिवसांनी किंवा पुढच्या वर्षी चर्चा करायची असेल तरही आमची तयारी आहे. खिळे उपटल्याशिवाय आम्ही दिल्लीहून परतणार नाही, असा इशारा त्यांनी दिला. 'राहुल गांधींच्या वक्तव्याशी सहमत' कॉंग्रेस नेते राहुल गांधी यांनी शेतकऱ्यांचे प्रश्न उपस्थित करत पंतप्रधान नरेंद्र मोदी आणि गृहमंत्री अमित शहांवर गुरुवारी लोकसभेत निशाणा साधला. चार जण देश चालवत आहेत. हम दो आणि हमारे दो, असं हे सरकार असल्याचं राहुल गांधी म्हणाले. राहुल गांधी यांच्या या विधानाशी सहमत असल्याचं टिकैत म्हणाले. खरंच असं वाटतं, अशी प्रतिक्रिया टिकैत यांनी दिली. 'अतिशय महत्त्वाचं कामकाज' भाजपचा लोकसभा खासदारांना व्हीप चीनला भारताची जमीन दिली? संरक्षण मंत्रालयाने दिले 'हे' उत्तर शेतकऱ्यांची दीर्घ आंदोलनासाठी तयारी कडाक्याच्या थंडीनंतर आता शेतकऱ्यांना कडक उन्हाचा सामना करावा लागणार आहे. यामुळे त्यांच्या तंबूत पंखे बसवले जात आहेत. यासह, मंडपाची उंची वाढवून, उन्हाचा कडाका टाळण्यासाठी त्याच्या आणखी एक तंबू टाकला जात आहे. यासह आंदोलनाच्या ठिकाणी एसी ट्रॉल्याही दिसून येत आहेत. हे आंदोलन किमान ऑक्टोबरपर्यंत चालेल, असा अंदाज शेतकरी नेते राकेश टिकैत यांनी व्यक्त केला आहे. 
farmers protest : PM मोदींनी प्रश्न उपस्थित करताच शेतकऱ्यांनी केली 'ही' मोठी घोषणा|Sachin Fulpagare|Updated: 11 Feb 2021, 02:04:00 AM||नवी दिल्लीः पंतप्रधान मोदींनी लोकसभेत बुधवारी आपल्या भाषणात शेतकरी आंदोलन ( farmers protest ) आणि नवीन कृषी कायद्यांविषयी ( farm laws ) सर्व बाबी सांगितल्या. आपल्या दीड तासाच्या भाषणात पंतप्रधान मोदींनी नवीन कृषी कायद्यांमुळे निर्माण झालेली भीती दूर करण्याचा प्रयत्न केला. पंतप्रधान मोदींनी आंदोलनजीवी आणि आंदोलनकर्त्याबद्दल वक्तव्यही केले. त्याचवेळी पंतप्रधान मोदी टोल नाक्यांवरील तोडफोड आणि त्यावर कब्जा करण्याच्या वृत्तीवरही बोट ठेवलं. पंतप्रधान मोदींच्या भाषणानंतर ही वेळात शेतकरी नेत्यांनी मोठी घोषणा केली. शेतकरी नेत्यांनी दिला इशाला पंतप्रधान मोदींच्या भाषणानंतर शेतकरी नेत्यांनी काही नवीन घोषणा केल्या. आता आंदोलन अधिक तीव्र केले जाईल, असं शेतकरी नेते म्हणाले. येत्या १२ फेब्रुवारीपासून राजस्थानातील सर्व रस्त्यांवरील टोल नाके टोलमुक्त करण्यात येतील. यासह १८ फेब्रुवारीला देशभरात दुपारी १२ ते ४ या वेळेत 'रेल रोको' आंदोलन करण्यात येईल. १४ फेब्रुवारीला पुलवामा हल्ल्यात शहीद झालेल्या जवानांच्या स्मरणार्थ देशभरात कँडल मोर्चे काढले जातील, असं शेतकरी नेत्यांनी सांगितलं. 'शेतकऱ्यांबद्दल शरद पवारांची भूमिका शंका निर्माण करणारी', PM मोदींचे शरसंधान पंतप्रधान मोदींनी शेतकरी आंदोलनात टोल नाक्यांची तोडफोड आणि त्यांच्यावर कब्जा करणाऱ्यांवर निशाणा साधला. हे कसले आंदोलन कआहे. शेतकऱ्यांचे पवित्र आंदोलन कलंकित करण्याचा हा प्रयत्न नाही का? शेतकरी आंदोलन हे पवित्र आहे, असं पंतप्रधान मोदी म्हणाले. काँग्रेस पार्टी कन्फ्युज आणि विभागलेली, PM मोदींचा घणाघात शेतकरी आंदोलनात ७७ दिवसांत ७० मृत्यू सिंघू सीमेवर मंगळवारी आणखी एका शेतकऱ्याचा मृत्यू झाला. हरिंदर असे मृत शेतकऱ्याचे नाव आहे. ते ५० वर्षांचे होते. केंद्राच्या कृषी कायद्यांविरोधात शेतकऱ्यांचे २६ नोव्हेंबरपासून दिल्लीच्या वेगवेगळ्या सीमांवर आंदोलन सुरू आहे. यादरम्यान वेगवेगळ्या कारणांनी ७० शेतकऱ्यांचा मृत्यू झाला. काहींनी आत्महत्या केली तर काहींचा आजाराने आणि थंडीमुळे मृत्यू झाला. 
सरकारने शेतकऱ्यांविरोधात सेलिब्रिटींना उतरवले; राऊतांचा मोदी सरकारवर गंभीर आरोप|महाराष्ट्र टाइम्स.कॉम|Updated: 07 Feb 2021, 09:10:00 AM|हायलाइट्स: शेतकरी आंदोलनांवरुन राऊतांची मोदी सरकारवर टीका रिहानाच्या ट्विटवर व्यक्त केली प्रतिक्रिया भारतीय सेलिब्रिटींना फटकारले|मुंबईः पॉपस्टार रिहाना हिने सातासमुद्रापलीकडून शेतकरी आंदोलनास पाठिंबा देताच येथे अनेकांना मिरच्या झोंबल्या. परदेशातील लोकांनी येथील कलाकारांचे कौतुक केलेले चालते. पण लढणाऱ्या शेतकऱयांचे कौतुक केले हा आपल्या देशातील हस्तक्षेप वाटतो. आता रिहानाच्या समर्थनासाठी जे उभे राहतील त्यांना 'देशद्रोही' ठरवले जाईल, अशा शब्दांत शिवसेनेचे खासदार संजय राऊत यांनी मोदी सरकारवर हल्ला चढवला आहे. परदेशातील कलाकारांनी शेतकरी आंदोलनाबाबत ट्विट करताच भारतात कलाकारांमध्येही दोन गट पडल्याचे चित्र आहे. काही कलाकारांनी शेतकरी आंदोलन हा आमच्या देशाचा अंतर्गंत प्रश्न असून बाहेरच्यांनी बोलू नये अशी भूमिका घेतली आहे. तर, काही कलाकारांनी रिहानाच्या ट्विटला समर्थन दिलं आहे. यावर शिवसेनेचे नेते संजय राऊत यांनी रोखठोक सदरातून भारतातील सेलिब्रिटींना जोरदार टोला लगावला आहे. वाचाः हॉटेले रात्री १ वाजेपर्यंत खुली पण, प्रतिबंधित क्षेत्रासाठी नियम कायम 'जगभरातून शेतकरी आंदोलनास पाठिंबा मिळत आहे. पॉपस्टार रिहाना हिने दिल्लीतील शेतकऱ्यांच्या आंदोलनास पाठिंबा देताच पंतप्रधान मोदी यांच्या भक्तांत एकच खळबळ उडाली. स्वीडिश पर्यावरण कार्यकर्ती ग्रेटा थनबर्ग, अमेरिकेच्या उपराष्ट्रपती कमला हॅरिस यांची भाची मीना हॅरिस या उघडपणे शेतकऱ्यांच्या समर्थनासाठी उतरताच अक्षय कुमार, कंगना राणावत, सचिन तेंडुलकरपासून ते लता मंगेशकरपर्यंत सर्व 'सेलिब्रिटीं' नी अचानक आपली मते समाजमाध्यमांवर व्यक्त केली. ‘शेतकरी आंदोलन हा आमचा देशांतर्गत विषय आहे त्यात विदेशी हस्तक्षेप नको,' असा साक्षात्कार या प्रमुख मंडळींना झाला. पण गेल्या तीन महिन्यांपासून शेतकरी एकाकी झुंज देतोय त्यावर साध्या संवेदनाही या प्रमुख मंडळींनी व्यक्त केल्या नाहीत. म्हणजेच आंतरराष्ट्रीय पाठिंबा शेतकऱ्यांना मिळू लागताच, सरकारने त्यांच्या विरोधात या 'सेलिब्रिटीज्' ना उतरवले, असा गंभीर आरोप राऊतांनी केला आहे. वाचाः भारतातील 'त्या' सेलिब्रिटींची कीव वाटते; माजी खासदारानं लगावला टोला शेतकऱ्यांचा लढा हा माणुसकी व न्याय हक्काचा लढा आहे. जगभरातून अशा प्रत्येक लढ्यास मानवतावादी पाठिंबा देतच असतात. शेतकरी देशात बंडाळी करू इच्छित नाहीत व ते देश तोडायला निघाले नाहीत, असंही राऊत म्हणाले आहेत. लेखातील महत्त्वाचे मुद्दे >> अमेरिकेच्या संसदेवर ट्रम्प समर्थकांनी हल्ला केला होता. तेव्हा पंतप्रधान मोदींपासून अनेक भारतीय नेत्यांनी त्या हल्ल्याचा निषेध करून बायडन या उगवत्या सूर्यास नमस्कार केला होता. ट्रम्प यांच्या प्रचारासाठी मोदी यांनी अमेरिकेत व अहमदाबादेत प्रचार सभा घेतल्या. तोसुद्धा त्यांच्या देशातला हस्तक्षेप होता. त्यामुळे रिहानाचा विषय हा स्वतंत्र आहे. गाझीपूरच्या सीमेवरील शेतकऱ्यांना जागतिक पाठिंबा मिळत असेल तर त्याचा विचार सरकारने करायला हवा. >> देशद्रोहाचा कायदा आपल्या देशात कमालीचा स्वस्त झाला आहे, पण गाझीपूरच्या सीमेवर प्रत्येक तंबूवर तिरंगा फडकतो आहे. देशभक्तीची गाणी लागली आहेत. सरकारच्या पगडीलाच शेतकऱ्यांनी हात घातला. म्हणजे त्यांनी देशद्रोहच केला! लोकशाही व नीतिमत्तेच्या गप्पा आता फक्त तोंडी लावायला. प्रत्यक्षात दिल्लीच्या दिव्याखाली अंधार आहे. >> बळाचा वापर वाढविण्यासाठी सरकारने काय केले? पोलिसांनी लाकडाऐवजी स्टीलचे आणि लोखंडाचे दंडुके मोठ्या प्रमाणावर तयार करून घेतले. लाल किल्ल्यावरील शेतकऱ्यांच्या हाती तलवारी होत्या म्हणून पोलिसांच्या एका पथकाने हाती तलवारी घेतलेले फोटो प्रसिद्ध केले. नंतर पोलिसांनी घोडदळाच्या पलटणी आणल्या. तारांचे कुंपण घातलेच, पण दिल्लीकडे जाणाऱया रस्त्यांवर सिमेंट लावून त्यावर मोठय़ा खिळ्यांची बिछायत निर्माण केली. हे सर्व शेतकऱ्यांना रोखण्यासाठी केले असेल तर हे असले सरकार पाकिस्तान व चीनशी काय लढणार, हा प्रश्न आहेच. >> लाल किल्ल्यावरील घटनेनंतर पोलिसांनी अनेकांची धरपकड केली. गाझीपूर सीमेवरील २३५ तरुण बेपत्ता आहेत. त्यातल्या १४० जणांचा शोध आता तिहार तुरुंगात लागला. उरलेले आजही बेपत्ता आहेत. पोलिसांनी त्यांचे नेमके काय केले? 
Farmers Protest : मृत शेतकऱ्याचा देह 'तिरंग्यात', पत्नी-भावाविरोधात गुन्हा दाखल|Shubhangi Palve|Updated: 05 Feb 2021, 03:56:00 PM|हायलाइट्स: तीन दिवस बेपत्ता राहिल्यानंतर शेतकऱ्याच्या मृत्यूची बातमी कुटुंबीयांना मिळाली रस्ते अपघातात मृत्यू झाल्याचा पोलिसांची माहिती अंत्यसंस्कारावेळी मृतदेह तिरंग्याखाली ठेवण्यात आल्याचे फोटो व्हायरल|पिलीभीत, उत्तर प्रदेश : कृषी कायद्यांविरोधात दिल्लीच्या सीमेवर सुरु असलेल्या शेतकरी आंदोलना दरम्यान मृत्यू झालेल्या एका शेतकऱ्याच्या पत्नीवर आणि भावावर ' राष्ट्रध्वजाचा अपमान ' केल्याप्रकरणी गुन्हा दाखल करण्यात आला आहे. गाझीपूर सीमेवर सुरु असलेल्या आंदोलन स्थळावरून तीन दिवस 'बेपत्ता' राहिल्यानंतर या ३२ वर्षीय शेतकऱ्याचा मृतदेह दिल्लीतील एका रुग्णालयात आढळला होता. रस्ते अपघातात मृत्यू झाल्याची पोलिसांची माहिती पिलीभीतच्या भोपटपूर गावाचा रहिवासी असलेला हा तरुण शेतकीर गाझीपूर सीमेवर शेतकरी आंदोलनात सहभागी झाला होता. बलविंदर सिंह असं या शेतकऱ्याचं नाव होतं. २३ जानेवारी रोजी तो आंदोलन स्थळावरून बेपत्ता झाला होता. १ फेब्रुवारी रोजी दिल्ली पोलिसांकडून आलेल्या फोननंतर बलविंदर सिंह याचा मृत्यू झाल्याची बातमी त्याच्या कुटुंबीयांपर्यंत पोहचली होती. रस्ते अपघातात बलविंदरचा मृत्यू झाल्याची माहिती दिल्ली पोलिसांनी दिली. मंगळवारी, २ फेब्रुवारी रोजी शवविच्छेदनानंतर बलविंदरचा मृतदेह दिल्लीतील लाल बहादूर शास्त्री रुग्णालयातून कुटुंबीयांकडे सोपवण्यात आला. बुधवारी गावात मृतदेहावर अंत्यसंस्कार पार पडले. यावेळी, मृतदेह तिरंग्यात लपेटलेल्या अवस्थेत समोर आला होता. तिघांविरोधात गुन्हा दाखल सोशल मीडियावर व्हिडिओ व्हायरल झाल्यानंतर पोलिसांनी तरुणाच्या कुटुंबीयांविरोधात गुन्हा दाखल केला आहे. 'मृत बलविंदरची पत्नी जसवीर कौर, भाऊ गुरविंदर सिंह तसंच आणखी एका अज्ञात व्यक्तीविरोधात राष्ट्रध्वजाचा अपमान केल्याप्रकरणी गुन्हा दाखल करण्यात आला आहे' अशी माहिती एसएचओ आशुतोष रघुवंशी यांनी दिली. मृत शेतकऱ्याचा देह 'तिरंग्यात' कुटुंबाचं स्पष्टीकरण तर दुसरीकडे, बलविंदरचा मृतदेह तिरंग्याखाली ठेवण्यामागे कारण होतं. ज्या प्रमाणे जवान सीमेवर लढत आहेत त्याप्रमाणे शेतकरी आपल्या देशासाठी लढत आहेत, असा आमचा विश्वास आहे. बलविंदर हा शेतकऱ्यांसाठी हुतात्मा झाला. या माध्यमातून देशभक्तीचच उदाहरण समोर ठेवलं, अशी प्रतिक्रिया गुरविंदर सिंह यांनी व्यक्त केलीय. मृत्यूबद्दल कुटुंबीयांकडून शंका उपस्थित कुटुंबीयांकडून बलविंदर यांच्या मृत्यूबद्दलही अनेक प्रश्न उपस्थित केले आहेत. मृतदेह कुटुंबाच्या ताब्यात मिळाला तेव्हा मृताच्या चेहऱ्यावर जखमा दिसून येत होत्या. रस्ते अपघातात मृत्यू झाला असता तर शरीरावर अनेक जखमा आणि अनेक ठिकाणी फ्रॅक्चरही दिसायला हवं होतं' असं बलविंदर यांचे मोठे बंधू वीरेंद्र सिंह यांनी म्हटलंय. 
हवा कृषिसन्मान|महाराष्ट्र टाइम्स|Updated: 12 Feb 2021, 05:50:00 AM||शेतकऱ्यांचे आंदोलन पवित्र आहे, मात्र आंदोलक आणि आंदोलनजीवींमधील फरक ओळखा, असे फेरआवाहन पंतप्रधान नरेंद्र मोदी यांनी संसदेत केले. त्यांच्या भाषणावर देशभरात खल सुरू आहे. कृषी उत्पन्न बाजार समित्या बंद होणार नाहीत, उलट आधुनिक होतील तसेच कृषी कायद्यांची सक्ती नसेल, असे पंतप्रधानांनी स्पष्ट केले. दिल्लीच्या सीमेवर दोन महिन्यांहून अधिक काळ चाललेल्या आंदोलनाचे दडपण त्यांच्यावर जाणवले नाही. जनधन, स्वच्छ भारत आदी योजना जनतेतून मागणी न करताही लागू झाल्याचे उदाहरण त्यांनी दिले. जनअपेक्षा जाणून योजनांची निर्मिती होत असल्याचा त्यांचा दावा होता. एकीकडे शेतकऱ्यांविषयी पूर्ण आदर आहे, असे म्हणणाऱ्या पंतप्रधांनांनी हे देशव्यापी संकट सोडविण्यासाठी म्हणावे तसे प्रयत्न केले नाहीत, हा त्यांच्यावरचा मूळ आक्षेप आहे. आपल्या संवादात केवळ एका फोनकॉलचे अंतर आहे, असे ते म्हणतात. वेळीच हस्तक्षेप करणे मात्र टाळतात. त्यातूनच देशभरातील संतापाची लाट उभी झाली. चौधरी चरणसिंग, डॉ. मनमोहनसिंग, एच. डी. देवेगौडा या माजी पंतप्रधानांच्या उल्लेखांसह त्यांनी विरोधकांवर जोरदार हल्ला चढविला. शरद पवारांच्याही वक्तव्याचाही दाखला दिला. चार तासांच्या रेल्वे आंदोलनाचा नवा इशारा देऊन आंदोलकांनी मोदींच्या आश्वासनाला भुलणार नसल्याचा बेधडक इरादा स्पष्ट केला. असे असले तरी तीनही कृषी कायद्यांत बदल करण्याची तयारी पंतप्रधानानी दर्शवली आहे, त्याची सकारात्मक दखल घ्यायला हवी. हे कायदे आता ऐच्छिक आहेत. दीर्घकाळ चालणाऱ्या आंदोलनात अपप्रवृती शिरण्याचा धोका असतो. विरोधक गैरसमज पसरवित असल्याचे सरकारचे म्हणणे खरे ठरविले तरी, तणावातून संघर्षाची स्थिती पसरू नये यासाठी निखळ संवादाला पर्याय नाही हे तथ्य सरकारनेही लक्षात घ्यायला हवे. टोल प्लाझा वा मोबाइल टॉवरची आंदोलनादरम्यान हानी झाली असेल तर त्याचे समर्थन होऊ शकत नाही. खासगी क्षेत्राकडे दुर्लक्ष करणार नसल्याचे सरकारी धोरण या भाषणातून पुढे आले. देशाला सुजल सुफल करणाऱ्या शेतकऱ्यांचे उन्हातान्हातील, थंडी पावसातील भिजणे-होरपळणे थांबायला हवे. याचना करणाऱ्या दुर्बल बळीराजाची प्रतिमा मोडून कृषिसन्मानाच्या परंपरेचा तातडीने अंगीकार हेच उद्दिष्ट आता ठेवायला हवे. त्रुटी दाखवून द्या, आम्ही दुरुस्त करू, हा मोदींचा विचार महत्त्वाचा आहे. त्याचे सप्रमाण दाखले देण्याची वेळ सरकारची आहे, हे विसरून चालणार नाही. 
दिल्लीतील हिंसाचारात राष्ट्रध्वजाचा अपमान, देश दुःखीः PM मोदी|Sachin Fulpagare|Updated: 31 Jan 2021, 12:28:00 PM||नवी दिल्लीः दिल्लीतील हिंसाचार आणि इस्रायली दुतावासाजवळ झालेल्या स्फोटाच्या पार्श्वभूमीवर पंतप्रधान नरेंद्र मोदी आज 'मन की बात'मध्ये ( mann ki baat ) काय बोलणार याकडे जनतेचं लक्ष होतं. पंतप्रधान मोदींनी ( pm modi ) आज 'मन की बात'मधून दिल्लीत २६ जानेवारीला झालेल्या हिंसाचाराचा मुद्दा उपस्थित केला. पण पंतप्रधांनी शेतकरी आंदोलनावर थेट बोलणं टाळलं आहे. दिल्लीत शेतकरी आंदोलनात २६ जानेवारीच्या ट्रॅक्टर रॅलीत हिंसाचार झाला. लाल किल्ल्यावर झेंडा फडकवला गेला. ही घटना राष्ट्रध्वजाचा अपमान करणारी आहे. या घटनेने देश अतिशय दुखी आहे, असं पंतप्रधान मोदी म्हणाले. केंद्र सरकारच्या कृषी कायद्यांविरोधात दिल्लीच्या सीमांवर दोन महिन्यांहून अधिक कळापासून शेतकऱ्यांचे आंदोलन सुरू आहे. सरकार आणि शेतकऱ्यांमध्ये चर्चेच्या अनेक फेऱ्या झाल्या. पण त्यावर तोडगा निघालेला नाही. अखेर पंतप्रधान मोदी यांनी शनिवारी सर्वपक्षीय बैठकीत शेतकऱ्यांना आवाहन केलं. कृषीमंत्र्यांनी शेतकऱ्यांना दिलेला प्रस्ताव अजूनही कायम असल्याचं मोदी म्हणाले होते. 'मन की बात'मध्ये काय म्हणाले मोदी? ... क्लिक करा आणि वाचा कृषीमंत्र्यांनी शेतकऱ्यांना दिलेला प्रस्ताव अजूनही कायम : पंतप्रधान मोदी आजच्या 'मन की बात'मधून पंतप्रधान नरेंद्र मोदी यांनी हिंसाचार करणाऱ्यांना इशारा दिला आहे. लाल किल्ल्यावर झालेल्या राष्ट्रध्वजाच्या अपमानाने देश दुःखी आहे, असं पंतप्रधान मोदी म्हणाले. तसंच शेतीला आधुनिक स्वरुप देण्यासाठी सरकार कटिबद्ध आहे आणि अनेक पावलं उचलत आहे. सरकारचे प्रयत्न सुरूच राहतील, असंही पंतप्रधान मोदींनी स्पष्ट केलं. पण 'मन की बातू'न पंतप्रधान मोदींनी शेतकरी आंदोलनाचा कुठलाही उल्लेख केला नाही. 
संजय राऊतांना ढोंगी म्हणत राणेंचा शिवसेनेवर निशाणा|महाराष्ट्र टाइम्स.कॉम|Updated: 03 Feb 2021, 09:20:00 AM|हायलाइट्स: संजय राऊतांनी घेतली आंदोलनकर्त्यांची भेट संजय राऊतांच्या भेटीवरुन विरोधकांचा हल्लाबोल भाजप नेते निलेश राणे यांचे ट्विट|मुंबईः शिवसेनेचे खासदार संजय राऊत यांनी आज दिल्लीतील आंदोलकांची भेट घेतली आहे. संजय राऊत यांच्या या भेटीचे महाराष्ट्रात पडसाद उमटले आहेत. भाजपनं संजय राऊतांवर निशाणा साधत त्यांच्यावर टीका केली आहे. मुख्यमंत्री उद्धव ठाकरे यांच्या सूचनेनुसार संजय राऊत यांनी आज आंदोलक शेतकऱ्यांची भेट घेतली आहे. तसंच, शेतकरी नेते राकेश टिकैत यांचीही राऊतांनी भेट घेतली आहे. राऊतांच्या या भेटीवरुन भाजप नेते निलेश राणे यांनी एक ट्विट केलं आहे. वाचाः 'महाराष्ट्राची प्रगती होऊ नये हा मोदी सरकारचा उद्देश आहे का?' निलेश राणे यांनी ट्विट करत संजय राऊत यांच्यावर टीका केली आहे. संजय राऊत जितक्या झटपट दिल्ली येथे आंदोलनाच्या ठिकाणी फोटो काढायला गेले तसेच कधी मराठा आंदोलकांना भेटले नाहीत. महाराष्ट्रामध्ये कोणत्याही आंदोलनाला राऊत कधी गेले नाहीत, महाराष्ट्रातले आंदोलनकर्ते नको फक्त महाराष्ट्र हे नाव पाहिजे राजकारण करायला, अशा शब्दांत राऊतांवर हल्ला चढवला आहे. तसंच, एक नंबर ढोंगी, अशी खोचक टीकाही केली आहे. वाचाः 'प्रत्येकाला राज ठाकरे होता येत नाही' वाचाः आता 'ही' संघटना करणार शेतकऱ्यांसारखे आंदोलन; 'या' मागण्यांसाठी आक्रमक 
Raju Shetti: हे तर काळे इंग्रज!; मोदी सरकारवर 'हा' शेतकरी नेता बरसला|Gajanan Zilu Sawant|Updated: 25 Jan 2021, 05:41:00 PM||सांगली: केंद्रातील मोदी सरकारने आणलेल्या तीन नवीन कृषी कायद्यांना विरोध करत दिल्लीच्या वेशीवर गेले दोन महिने ठाण मांडून आंदोलन करत असलेल्या शेतकऱ्यांना पाठिंबा देण्यासाठी महाराष्ट्रातील शेतकरी आक्रमक झाला आहे. एकीकडे राज्यभरातील हजारो शेतकऱ्यांनी मुंबईत धडक देत एल्गार पुकारला असताना स्वाभिमानी शेतकरी संघटना प्रमुख राजू शेट्टी यांनीही ट्रॅक्टर रॅली काढत केंद्र सरकारला इशारा दिला आहे. सांगली ते कोल्हापूर अशा या ट्रॅक्टर रॅलीत शेकडो शेतकरी आणि माजी सैनिक सहभागी झालेत. ( Raju Shetti on Modi Government ) वाचा: असे राज्यपाल महाराष्ट्राने कधी पाहिले नाहीत: शरद पवार क्रांतिसिंह नाना पाटील यांना अभिवादन करून सांगली येथील विश्रामबाग चौकातून या ट्रॅक्टर रॅलीला सुरुवात झाली. यावेळी बोलताना राजू शेट्टी यांनी घणाघाती शब्दांत केंद्र सरकारवर हल्ला केला. 'काळे इंग्रज' अशी उपमा शेट्टी यांनी सध्याच्या राज्यकर्त्यांना दिली. त्याचवेळी शेतकऱ्यांच्या प्रश्नांवर ठाम भूमिका न घेणाऱ्या विरोधी पक्षांनाही शेट्टी यांनी धारेवर धरले. वाचा: 'तुमचा सातबारा भांडवलदारांच्या नावावर करण्याचा डाव' नाना पाटील यांच्या विचारांचे स्मरण करत शेट्टी यांनी सरकारला धारेवर धरले. आमच्या शेतीमालावर आम्हीच प्रक्रिया करणार आणि मार्केटिंगही आम्हीच करणार. कारण शेतकरी हाच शेतीमालाचा ग्राहकसुद्धा आहे, अशी भूमिका नाना पाटील यांनी घेतली होती व इंग्रजांना इथून घालवून दिले पाहिजे असे ठणकावले होते. आज परिस्थिती किंचित बदलली आहे. देशाला स्वातंत्र्य मिळालं आहे पण, गोऱ्या इंग्रजांप्रमाणेच आजचे राज्यकर्ते म्हणजेच काळे इंग्रजही वागायला लागले आहेत. फरक इतकाच आहे की, गोरा इंग्रज ईस्ट इंडिया कंपनीसाठी आमचा शेतीमाल खरेदी करून, प्रक्रिया करून पुन्हा आम्हालाच विकत होता आणि आज हे काळे इंग्रज अदानी आणि अंबानींसाठी सर्व काही करत आहेत. अदानी-अंबानींना शेतीमालावर प्रक्रिया करता यावी. शेतीमालाचा व्यापार करता यावा. तो कवडीमोल किमतीने खरेदी करता यावा आणि चौपट किमतीने तो विकता यावा यासाठी सरकारचा खटाटोप चालला आहे, अशा शब्दांत शेट्टी यांनी निशाणा साधला. Farmers Protest FAQ : शेतकरी आंदोलनाबद्दल प्रत्येक प्रश्न आणि त्याचं उत्तर अदानी-अंबानी यांच्यासाठी पोषक असे कायदे आज केंद्र सरकार करत आहे आणि दुर्दैवाने विरोधी पक्षसुद्धा ताकदीने शेतकऱ्यांच्या बाजूने उभा राहायला तयार नाही. कारण अदानी आणि अंबानी या कार्पोरेट हाऊसेसची एवढी दहशत आहे की या देशातील राजकीय पक्षांना त्यांनी गुलाम करून टाकले आहे. अशा परिस्थितीमध्ये शेतकऱ्यानेच आता एल्गार पुकारला पाहिजे. आक्रमकपणे आपले आंदोलन पुढे नेले पाहिजे, अशी साद राजू शेट्टी यांनी घातली. वाचा: विदर्भातील शेतकरी मुलांचा ट्रॅक्टर रॅलीत चित्ररथ 
शेतकरी हिताशी तडजोड नाही, भूपिंदर सिंह मान यांची समितीतून माघार|Shubhangi Palve|Updated: 14 Jan 2021, 04:04:00 PM||नवी दिल्ली : नव्या कृषी कायद्यांविरोधात शेतकरी आंदोलनाचा आज (गुरुवारी) तब्बल ५० दिवस पूर्ण होत आहेत. दोन दिवसांपूर्वी सर्वोच्च न्यायालयाकडून कृषी कायद्यांविरोधातील शेतकरी आंदोलनावर तोडगा काढण्यासाठी एका चार सदस्यीय समितीचं गठन केलं होतं. याच समितीत भारतीय किसान युनियनचे राष्ट्रीय अध्यक्ष भूपिंदर सिंह मान यांचाही एक सदस्य म्हणून समावेश करण्यात आला होता. मात्र, आज भूपिंदर सिंह मान यांनी या समितीतून काढता पाय घेतलाय. समितीमध्ये भूपिंदर सिंह मान यांच्या नावाच्या असलेल्या समावेशावरून अगोदरपासूनच मोठी टीका केली जातेय. तसंच समितीतील चारही सदस्यांनी कृषी कायद्याचं समर्थन केलं होतं. त्यामुळे या समितीवरही विश्वास दर्शवण्यास शेतकऱ्यांनी नकार दिलाय. शेतकरी संघटनांच्या म्हणण्यानुसार, भूपिंदर सिंह मान यांनीही अगोदरच कृषी कायद्यांचं समर्थन केलं होतं. यानंतर, भूपिंदर सिंह मान यांनी एक पत्र लिहून समितीतून बाहेर पडत असल्याची माहिती दिलीय. समितीत आपल्याला सहभागी करून घेण्यासाठी त्यांनी सर्वोच्च न्यायालयाचे आभार मानले आहेत. तसंच आपण नेहमीच पंजाब आणि शेतकऱ्यांच्या हितासाठी उभं असल्याचंही त्यांनी म्हटलंय. एक शेतकरी आणि शेतकरी संघटनेचा नेता असल्यामुळे आपण शेतकऱ्यांच्या भावना समजू शकतो. आपण शेतकऱ्यांप्रती आणि पंजाबप्रती नेहमीच निष्ठावंत आहोत. शेतकऱ्यांच्या हिताशी कधीही तडजोड करणार नाही. यासाठी आपण कोणत्याही मोठ्या पदावर पाणी सोडायला तयार आहोत, असंही या पत्रात मान यांनी म्हटलंय. सर्वोच्च न्यायालयाकडून देण्यात आलेली जबाबदारी आपण निभावू शकणार नाही. त्यामुळे या समितीतून वेगळं होण्याचा निर्णय घेतल्याचं मान यांनी स्पष्ट केलंय. सर्वोच्च न्यायालयाकडून गठीत करण्यात आलेल्या समितीत भूपिंदर सिंह मान यांच्यासोबतच शेतकरी संघटनेचे अध्यक्ष अनिल घनवट , कृषी अर्थशास्त्रज्ञ अशोक गुलाटी तसंच आंतरराष्ट्रीय खाद्य धोरण संशोधन संस्थेचे प्रमोद जोशी यांचा समावेश करण्यात आला होता. 
'रिहाना 'तुकडे-तुकडे गँग'ची आंतरराष्ट्रीय सदस्य' स्वरा भास्करचं ट्वीट चर्चेत|Madhura Nerurkar|Updated: 11 Feb 2021, 03:22:00 PM|हायलाइट्स: काही दिवसांपूर्वीच शेतकरी आंदोलनाबाबत ट्वीट करत रिहानानं दिला होता भारतीय शेतकऱ्यांना पाठिंबा स्वरा भास्करनं रिहानाला तुकडे तुकडे गँगची आंतरराष्ट्रीय सदस्य म्हणत दिलं समर्थन स्वरा भास्करच्या ट्वीटची होतेय सोशल मीडियावर चर्चा|मुंबई: बॉलिवूड अभिनेत्री स्वरा भास्कर सोशल मीडियावर नेहमीच सक्रिय असते. राजकीय आणि सामाजिक विषयांवर बिनधास्त बोलणारी अभिनेत्री म्हणून स्वरा भास्करचं नाव घेतलं जात. तिच्या ट्वीट्समुळे तर ती अनेकदा चर्चेत असते. काही दिवसांपूर्वी स्वरानं शेतकरी आंदोलनाला समर्थन देणारं ट्वीट केलं होतं. याशिवाय स्वरा आणि कंगना रणौत यांच्यात शेतकरी आंदोलनाच्या मुद्द्यावरून ट्विटर वॉर देखील पाहायला मिळालं. जेव्हा पॉप स्टार रिहानानं भारतातील शेतकरी आंदोलनासाठी पाठिंबा देणारं ट्वीट केला होता. त्यावेळी स्वरानं तिच्या भूमिकेला पाठिंबा दिला होता. त्यानंतर आता स्वरानं पुन्हा एकदा रिहानाला पाठिंबा देणारं ट्वीट केलं आहे. जे सध्या खूप चर्चेत आहे. स्वरा भास्करनं नुकतंच एक ट्वीट केलं आहे. ज्यानंतर ती सोशल मीडियावर पुन्हा एकदा चर्चेचा विषय ठरत आहे. स्वरा भास्करनं नुकतंच एक ट्वीट केलं आहे. ज्यात तिनं रिहनाचा उल्लेख 'तुकडे-तुकडे गँग'ची आंतरराष्ट्रीय सदस्य असा केला आहे. स्वरानं तिच्या ट्वीटमध्ये शूटिंग सेटवरील कॉफी मगचा फोटो शेअर केला आहे. या फोटोसोबतच्या कॅप्शनमध्ये लिहिलं, 'शूटिंग डे... हा फोटो 'तुकडे तुकडे गँग'ची नवी आंतरराष्ट्रीय सदस्य बहीण रिहानाला समर्पित.' पॉप स्टार रिहानानं काही दिवसांपूर्वीच भारतात सुरू असलेल्या शेतकरी आंदोलनाबाबत ट्वीट करत शेतकऱ्यांना पाठिंबा दिला होता. रिहानानंतर मिया खलिफा, ग्रेटा थनबर्ग, अमांडा सर्नी या सेलिब्रेटींनी शेतकऱ्यांना पाठिंबा देण्यासाठी केलेले ट्वीट सुद्धा सोशल मीडियावर व्हायरल झाले होते. यानंतर काही भारतीय सेलिब्रेटींनी रिहानाच्या ट्वीटला पाठिंबा दिला होता. तर काही सेलिब्रेटींनी सरकारच्या भूमिकेचा समर्थन देत रिहानाला विरोध केला होता. 
शेतकरी आंदोलनावरून आदित्य ठाकरे यांचा केंद्राला सवाल, म्हणाले...|Sunil Tambe|Updated: 25 Jan 2021, 06:40:00 PM||कल्याण: केंद्र सरकारच्या कायद्यांविरोधात मुंबईत शेतकऱ्यांचे आंदोलन (Farmers Protest) सुरू आहे. या आंदोलनावरून शिवसेनेचे नेते आणि राज्याचे पर्यावरण मंत्री आदित्य ठाकरे ( Aditya Thackeray ) यांनी केंद्रातील मोदी सरकारवर टीकास्त्र सोडले आहे. शिवसेनेचा किसान सभेच्या मोर्चाला पूर्ण पाठिंबा असून शेतकरी आंदोलनाची केंद्र सरकारने किती दखल घेतली, असा सवाल आदित्य ठाकरे यांनी उपस्थित केला आहे. (how much attention was paid to the farmers protest by the central government?) कल्याण-डोंबिवली येथील पत्री पुलाच्या उद्घाटनानंतर पर्यावरण मंत्री आदित्य ठाकरे बोलत होते. या वेळी त्यांनी शेतकरी आंदोलनाची राज्य सरकारने दखल घेतल्याचे सांगितले. किसान मोर्चाकडे कोणी फिरकले की नाही, हा विचार करण्यापेक्षा केंद्र सरकारने शेतकरी आंदोलनाची किती दखल घेतली याकडे आपल्याला लक्ष केंद्रीत करायला हवे असे ठाकरे म्हणाले. आज ६० दिवस झाले, तरी देखील केंद्र सरकारने शेतकऱ्यांची दखल घेतलेली नाही. याबाबत आपण प्रश्न विचारायला हवा. शरद पवार हे महाविकास आघाडीकडून नेतृत्व करत आहेत. शिवाय मुख्यमंत्री उद्धव ठाकरे हे देखील याबाबत बोलले असल्याचे ठाकरे पुढे म्हणाले. कल्याण- डोंबिवली या शहरांना जोडणाऱ्या पत्री पुलाचे आज उद्घाटन करण्यात आले. मुख्यमंत्री उद्धव ठाकरे यांनी व्हिडिओ कॉन्फरन्सिंगद्वारे या पुलाचे लोकार्पण केले. या पुलामुळे लोकांचा प्रवास सुकर होणार आहे. क्लिक करा आणि वाचा- mumbai-pune express way वर रस्ते दुरुस्तीचं काम पाहताना इंजिनिअरचा मृत्यू,रोलरनेच चिरडले शरद पवारांची राज्यपालांवर टीका दरम्यान, शेतकरी आंदोलनावरून राष्ट्रवादी काँग्रेसचे नेते शरद पवार यांनी राज्यपाल भगतसिंह कोश्यारी यांच्यावर जोरदार टीकास्त्र सोडले आहे. कंगना रणौतला भेटण्यासाठी राज्यपालांना वेळ आहे, मात्र आमच्या शेतकऱ्यांसाठी त्यांच्याकडे वेळ नाही. असे राज्यपाल महाराष्ट्राने कधी पाहिले नाहीत, अशा शब्दांत पवार यांनी राज्यपाल कोश्यारी यांना टोला हाणला आहे. क्लिक करा आणि वाचा- Mumbai Farmer Protest: असे राज्यपाल महाराष्ट्राने पाहिले नाहीत; पवारांचा घणाघात क्लिक करा आणि वाचा- शिर्डीत ग्रामस्थांनाच दर्शन दुर्लभ, प्रशासन-ग्रामस्थांमध्ये वादाची ठिणगी 
'समितीचे सदस्य कृषी कायद्यांचे समर्थक, त्यांना हटवा', सुप्रीम कोर्टात शेतकरी संघटनांची मागणी|Sachin Fulpagare|Updated: 17 Jan 2021, 01:00:00 AM||नवी दिल्लीः कृषी कायद्यांसंबंधी ( farm laws ) चर्चा करण्यासाठी स्थापन करण्यात आलेल्या समितीचे सदस्य बदलले जावेत, अशी मागणी भारतीय किसान युनियनने (लोकशक्ती) शनिवारी सर्वोच्च न्यायालयाकडे ( farmers protest ) केली. परस्पर सामंजस्यातून काम करणाऱ्यां सदस्यांची निवड समितीत केली जावी. सध्या समितीचे सदस्य या कायद्यांचे समर्थन करणारे आहेत. त्यांनी समितीवर राहणं नैसर्गिक न्यायाच्या तत्त्वाचे उल्लंघन करू शकते, असं संघटनेचं म्हणणं आहे. वकील ए. पी. सिंग यांच्यामार्फत दाखल करण्यात आलेल्या उत्तरात संघटनेने सर्वोच्च न्यायालयात आपली भूमिका मांडली. समितीत असेलल्या तीन जणांना सदस्य बनवून नैसर्गिक न्यायाच्या तत्त्वाचे उल्लंघन केले जात आहे, याबद्दल खेद वाटतो. कारण या सदस्यांनी या कायद्यांचे आधीपासूनच समर्थन केले आहे तेव्हा ते शेतकर्‍यांचे म्हणणे कसे ऐकतील, असं शेतकरी संघटनांनी म्हटलंय. सर्वोच्च न्यायालयाने समिती स्थापन केली आहे. सर्वोच्च न्यायालयाने मंगळवारी झालेल्या सुनावणीत चार सदस्यीय समिती स्थापन केली. यात शेतकरी नेते भूपिंदरसिंग मान, अनिल घनवट, कृषी अर्थशास्त्रज्ञ अशोक गुलाटी आणि प्रमोद जोशी यांचा समावेश होता. यातून भूपिंदरसिंग हे गुरुवारी समितीतून बाहेर पडले. दिल्ली पोलिसांची याचिका फेटाळून लावण्याची मागणीही संघटनेने केली. २६ जानेवारीला ट्रॅक्टर मार्च किंवा शेतकऱ्यांच्या आंदोलनावर बंदी घालण्याची मागणी याचिकेत केली आहे. शेतकरी या माध्यमातून प्रजासत्ताक दिन सोहळ्यात व्यत्यय आणू शकतात, असं पोलिसांचं म्हणणं आहे. धक्कादायक! शेतकरी आंदोलनाशीसंबंधित नेत्यासह एका पत्रकाराला NIAचे समन्स चर्चेत शेतकरीच नसतील तर समितीत राहणं निरर्थक : भूपिंदरसिंह मान लाल किल्ल्यापासून रॅली काढणार केंद्र सरकारच्या तीन नवीन कृषी कायद्यांविरोधात शेतकऱ्यांचं गेल्या ५२ दिवसांपासून दिल्ली सीमेवर आंदोलन करत आहेत. २६ जानेवारी रोजीला आमची रॅली लाल किल्ल्यापासून इंडिया गेटपर्यंत घेऊन जाऊ. यानंतर सर्व शेतकरी अमर जवान ज्योती येथे जमून तेथे तिरंगा फडकावतील, असं भारतीय किसान युनियनचे प्रवक्ते राकेश टिकैत यांनी शुक्रवारी सांगितलं होतं. 
farmers protest : दिल्लीत शेतकऱ्यांच्या ट्रॅक्टर परेडमध्ये हिंसा, अमित शहांची तातडीची बैठक|Sachin Fulpagare|Updated: 26 Jan 2021, 05:16:00 PM||नवी दिल्लीः केंद्राच्या कृषी कायद्यांविरोधात आंदोलन ( farmers protest ) करणाऱ्या शेतकऱ्यांनी आज दिल्ली ट्रॅक्टर परेड ( tractor rally ) काढली. पण या ट्रॅक्टर परेडला हिंसक स्वरुप आलं. अनेक ठिकाणी ट्रॅक्टर घुसवून पोलिसांवरच हल्ल्याचा प्रयत्न झाला. तसंच काही पोलिसांच्या वाहनांची तोडफोड झाली. काही शेतकऱ्यांनी लाल किल्ल्यावर झेंडा फडकवण्याचा प्रयत्न केला. पण पोलिसांनी सौम्य लाठीमार करत त्यांना बाहेर काढल्याचं सांगण्यात येतंय. आयटीओ भागात शेतकऱ्यांनी ट्रॅक्टरने स्टंट केली. तसंच पोलिसांवरही ट्रॅक्टर घालण्याचा प्रयत्न केला. यासर्व घडामोडींच्या पार्श्वभूमीवर केंद्रीय गृहमंत्री अमित शहा ( amit shah ) यांच्या अध्यक्षतेखाली तातडीची बैठक सुरू आहे. अमित शहांच्या निवासस्थानी ही बैठक सुरू आहे. दिल्लीत शेतकरी आंदोलनाला लागलेल्या हिंसक स्वरूपाच्या पार्श्वभूमीवर अमित शहा यांनी तातडीची बैठक बोलवली आहे. या बैठकीत शेतकरी आंदोलनाच्या स्थितीचा आढावा घेतला जात आहे. तसंच पुढे काय कारवाई करण्यात येणार यावर निर्णय घेतला जाईल. या बैठकीत केंद्रीय गृहसचिव आणि दिल्ली पोलिस आयुक्त उपस्थित आहेत. दिल्लीत अनेक भागांमधील इंटरनेट सेवा बंद दरम्यान, हिंसाचारामुळे दिल्ली-एनसीआरमधील अनेक भागात इंटरनेट सेवा बंद करण्यात आली आहे. सिंघू सीमा, गाझीपूर, टिकरी, मुकरबा चौक, नांगलोई या भागातील इंटरनेट सेवा रात्री १२ वाजेपर्यंत बंद करण्यात आली आहे, अशी माहिती केंद्रीय गृहमंत्रालयाकडून देण्यात आलीय. आंदोलनाची छबी बिघडवण्यामागे राजकीय पक्षांचा हात, शेतकरी नेत्यांचा आरोप आंदोलनाचं भान सुटलं, आयकर कार्यालयाजवळ एका आंदोलकाचा मृत्यू हिंसेत अनेक पोलीस जखमी गाझीपूर सीमेवर तैनात पोलिसांवर हल्ला करण्यात आला. यात दोन पोलिस अधिकारी जखमी झाले आहेत. पूर्व दिल्लीचे अतिरीक्त पोलिस आयुक्त मंजीत आणि एक प्रोबेशनरी आयपीएस अधिकारी यात जखमी झाला. या पोलिस अधिकाऱ्यांनी शेतकऱ्यांना बॅरिकेड्स तोडण्यापासून रोखण्याचा प्रयत्न केला होता, अशी माहिती दिल्ली पोलिसांनी दिली. 
शेतकरी नेत्यांच्या हत्येचा कट?; आता पोलिसांनी दिली 'ही' मोठी माहिती|Sachin Fulpagare|Updated: 24 Jan 2021, 01:39:00 AM||नवी दिल्ली: शेतकरी नेत्यांनी ( farmers protest ) शुक्रवारी पत्रकार परिषदेत ज्या शूटरला माध्यमांसमोर ( farmers at singhu border ) आणलं आणि नंतर पोलिसांच्या स्वाधीन केलं तो खोटं बोलतोय, असं पोलिसांनी सांगितलं. प्रजासत्ताक दिनाला ४ शेतकरी नेत्यांची गोळ्या घालून ठार मारण्याचा कट होता, असं त्याने सांगितलं होतं. प्रजासत्ताक दिनी शेतकऱ्यांच्या ट्रॅक्टर रॅलीमध्ये गोंधळ निर्माण करण्याचा प्रयत्न होता. यानंतर हरयाणा पोलिस सातत्याने त्याची चौकशी करत आहेत. त्याने काल ( शुक्रवारी ) राय पोलिस स्टेशनचे एसएचओ प्रदीप यांनी हत्येची जबाबदारी दिल्याचा दावा केला. पण त्या पोलिस ठाण्यातच काय जिल्ह्यातही अशा नावाचा एकही एसएचओ नाही, हे आमच्या तपासात उघड झाले आहे. संशयित आरोपी हा सोनीपतचा राहणारा आहे, त्याचे वडील एक स्वयंपाकी असून आई घरकाम काम करते. हा संशयित एका कारखान्यात काम करत होता. लॉकडाउननंतर त्याला कारखान्यातून काढून टाकण्यात आले होते आणि तो बेरोजगार आहे. विनयभंगाच्या आरोपावरून शेतकऱ्यांच्या व्हॉलेंटिअर्सशी त्याची झटापट झाली होती. एका कॅम्पमध्ये नेऊन त्याला मारहाण करण्यात आली होती. भीतीपोटी हा दावा केल्याचं त्याचं म्हणणं आहे. त्या व्यक्तीविरूद्ध कोणताही गुन्हा नोंदवल्याचं आढळलेलं नाही. त्याला अद्याप अटक करण्यात आलेली नाही. शेतकरी २६ जानेवारीला १०० किलोमीटर ट्रॅक्टर परेड काढणार, दिल्ली पोलिस झुकले 'जय श्रीराम'च्या घोषणा; ममता बॅनर्जी संतापल्या, म्हणाल्या... लँडलाइन फोनवरून आपल्याला सूचना दिल्या जात होत्या. पण तपासात असं काहीही समोर आलेलं नाही. करनाल येथील मुख्यमंत्री मनोहर लाल खट्टर यांच्या सभेतही तो उपस्थित होता, असं सांगितलं जात असल्याचं पोलिस म्हणाले. 
Priyanka Gandhi : सहारनपूरमध्ये प्रियांका गांधींची महापंचायत, जिल्ह्यात कलम १४४ लागू|Shubhangi Palve|Updated: 10 Feb 2021, 10:20:00 AM|हायलाइट्स: कृषी कायद्याविरोधात शेतकरी आंदोलनाचा ७५ वा दिवस उत्तर प्रदेशातील सहारनपूरमध्ये शेतकरी महापंचायत गांधी घराण्याचा चिलकानाशी जुना संबंध|सहारनपूर, उत्तर प्रदेश : कृषी कायद्यांविरोधात दिल्लीच्या सीमेवर शेतकरी आंदोलन आज ७५ व्या दिवशीही सुरूच आहेत. सिंघू सीमेवर कृषी कायद्यांविरोधात शेतकऱ्यांचं आंदोलन पाहताना सीमेवर मोठ्या प्रमाणात सुरक्षादल तैनात आहे. याच दरम्यान, आज सहारनपूरमध्ये शेतकरी महापंचायत आयोजित करण्यात आली आहे. या महापंचायतीत काँग्रेस महासचिव प्रियांका गांधी वाड्रा सहभागी होणार आहेत. प्रियांका गांधी शेतकऱ्यांना संबोधितही करणार आहेत. सहारनपूरमध्ये कलम १४४ लागू उल्लेखनीय म्हणजे, सहारनपूरमध्ये अगोदरपासूनच कलम १४४ लागू करण्यात आलंय. ५ एप्रिलपर्यंत इथे जमावबंदी सुरू राहणार आहे. परंतु, या महापंचायतीसाठी मोठ्या संख्येत शेतकरी इथं दाखल होण्याची शक्यता आहे. काँग्रेसच्या राष्ट्रीय महासचिव प्रियांका गांधी आज शाकंभरी देवी मंदिरात दर्शनासाठी जाणार आहेत. त्यानंतर त्या चिलकानामध्ये शेतकरी महापंचायतील संबोधित करतील. काँग्रेस नेते गावागावांत फिरून लोकांना पंचायतीत सहभागी होण्याचं आवाहन करत आहेत. मैदानात १५ हजार जणांना बसण्याची व्यवस्था करण्यात आलीय. तसंच इतकेच लोक उभेही राहू शकतील. कार्यक्रमा दरम्यान व्यवस्था सांभाळण्यासाठी स्वयंसेवकांनाही नेमण्यात आलंय. प्रियांका गांधी सक्रीय प्रियांका गांधी यांनी शेतकरी आंदोलनात अनेकदा सक्रीयरित्या सहभाग घेतल्याचं दिसून आलंय. यापूर्वी प्रियांगा गेल्या आठवड्यात उत्तर प्रदेशच्या रामपूरच्या दिबदिबा गावात गेल्या होत्या. इथे त्यांनी दिल्लीतील ट्रॅक्टर रॅली दरम्यान प्राण गमावणाऱ्या नवरीत सिंह या तरुणाच्या कुटुंबीयांची भेट घेतली होती. गांधी घराण्याचा चिलकानाशी जुना संबंध काँग्रेस नेत्यांचाही चिलकानाशी जुना संबंध आहे. १९७१ साली तत्कालीन पंतप्रधान इंदिरा गांधी यांनी इथे भेट दिली होती. त्यांनी तत्कालीन सिंचन मंत्री महमूद अली खान यांच्यासाठी निवडणूक प्रचार केला होता. त्यानंतर १९८३ मध्ये काँग्रेसचे राष्ट्रीय महासचिव राजीव गांधी हेदेखील इथे दाखल झाले होते तसंच त्यांनी एका जनसभेलाही संबोधित केलं होतं. 
Farmers Protest : 'पंतप्रधान मोदीजी, तुमचा मोबाइल क्रमांक देता का?'|Shubhangi Palve|Updated: 02 Feb 2021, 09:42:00 AM|हायलाइट्स: अर्थसंकल्पात कृषीक्षेत्रासाठी किती तरतूद, याची शेतकऱ्यांना कल्पनाच नाही इंटरनेटच बंद असल्यानं अर्थसंकल्प पोहचलाच नाही : राकेश टिकैत, शेतकरी नेते कृषी कर्जाचे लक्ष्य वाढवून काहीही होणार नाही : रणजित राजू, शेतकरी नेते|वृत्तसंस्था, नवी दिल्ली : अर्थसंकल्पात कृषी क्षेत्रासाठी काय व किती तरतूद केली आहे, याच्याशी आम्हाला काहीही देणेघेणे नाही, कृषी कायदे मागे घेणे ही आमची मागणी आहे, व ती पूर्ण होते की नाही, हे आमच्यासाठी महत्त्वाचे आहे, अशी प्रतिक्रिया राजधानी दिल्लीच्या सीमांवर आंदोलन करीत असलेल्या शेतकऱ्यांनी सोमवारी अर्थसंकल्प सादर झाल्यानंतर दिली. सोबतच, 'आपण केवळ एक फोन कॉल दूर आहोत' असं म्हणणाऱ्या पंतप्रधान नरेंद्र मोदींना एक सणसणीत टोमणाही राकेश टिकैत यांनी हाणलाय. 'अर्थसंकल्पाशी देणेघेणे नाही; कायदे मागे घ्या' दिल्लीच्या सिंघू सीमेवर ठाण मांडून बसलेल्या बऱ्याच शेतकऱ्यांना अर्थसंकल्पात कृषीक्षेत्रासाठी किती तरतूद आहे, याची काहीही कल्पना नव्हती. येथे इंटरनेटच बंद असल्याने आम्हाला अर्थसंकल्पाविषयी काहीही कळू शकलेले नाही, असे शेतकरी नेते राकेश टिकैत यांनी पत्रकारांना सांगितले. कृषी कर्जाची आमची मागणीच नाही. पिकांना वाढीव भाव द्या, हे आमचे म्हणणे आहे, अशी पुस्ती त्यांनी जोडली. इकडे सगळ्या रस्त्यांवर काटेरी तारा टाकून वाहतूक रोखून धरण्यात आलेली आहे. अर्थात त्याने आमचे येणेजाणे थांबणार नाही, असंही त्यांनी म्हटलंय. 'पंतप्रधान मोदीजी, तुमच्याशी चर्चा होईल याची आम्ही सात वर्षे वाट बघत आहोत, तुमचा मोबाइल क्रमांक देता का', अशी टिप्पणीही यावेळी राकेश टिकैत यांनी केली. संसदेत अर्थसंकल्प सादर होण्यापूर्वी झालेल्या सर्वपक्षीय बैठकीत पंतप्रधान नरेंद्र मोदींनी, '२२-२३ जानेवारी रोजी कृषी मंत्री नरेंद्र सिंह तोमर यांनी जो प्रस्ताव दिली होती ती आजही कायम आहे. तुम्ही चर्चेसाठी तयार असाल तर मी केवळ एका फोन कॉलवर हजर असेन' या आपल्या वाक्याचा पुनरुच्चार केला होता. वाचा : एलएलबी, पोलीस कॉन्स्टेबल ते शेतकरी आंदोलन... राकेश टिकैत यांचा जीवनप्रवास आणखी एक शेतकरी नेते रणजित राजू यांनीही टिकैत यांच्यासारखीच भूमिका मांडली. शेतकऱ्यांना मदत करण्याची केंद्राची खरोखरच इच्छा असेल तर त्यांनी शेतकऱ्यांचे उत्पन्न वाढेल याची काळजी घ्यावी. कृषी कर्जाचे लक्ष्य वाढवून काहीही होणार नाही, असे राजू म्हणाले. 
दीडदमडी : टोक आणि खिळा|महाराष्ट्र टाइम्स|Updated: 07 Feb 2021, 05:53:00 AM||टोकदार असणे, टोक गाठणे आणि टोचणे हा खिळ्यांचा गुणधर्म आहे. केंद्रातल्या सरकारला या तिन्ही गोष्टी प्राणप्रिय आहेत. आंदोलक शेतकरी आणि सरकार हे दोघेही टोकाची भूमिका घेत असल्याचा आरोप एकमेकांवर करत होतेच. आता सरकारच्या वतीने, कायदा राखणाऱ्यांनी शेतकऱ्यांच्या मार्गात खिळ्यांची पेरणी करून, सुव्यवस्थेचे खरे खुरे टोक गाठले आहे. दिल्लीच्या सीमा कमी पडल्या म्हणून की काय, थेट ग्रेटा थनबर्गवर एफआयआर दाखल करून, दिल्ली पोलिसांनी आपली टोकदार भूमिका आंतरराष्ट्रीय केली आहे. 'खिळ्यासाठी नाल गेला, नालासाठी घोडा गेला, घोड्यासाठी स्वार गेला आणि एवढा अनर्थ एका खिळ्याने केला,' हे बरीच वर्षे माहिती होते; परंतु मुळात तो खिळा गेला कुठे, याचा शोध काही केल्या लागत नव्हता. बरेचसे शोध आधी तिकडे युरोपात-पश्चिमेकडे लागतात आणि मग ते आपल्या पुराणांमध्ये लागतात, असे आजवर वारंवार अनुभवाला आलेले असल्याने, खिळ्याचा शोधही आधी इंग्रजीत घेतला, तर तिथे 'लास्ट नेल ऑन द कॉफिन' सापडले. म्हणजे, तिकडेही एकच खिळा शिल्लक होता. या 'लास्ट नेल ऑन द कॉफिन'चा अर्थाअर्थी भारताशी, आपल्या सरकारशी काहीही संबंध नाही. या आंदोलनाविषयीची सरकारची भूमिका म्हणजे 'लास्ट नेल ऑन द कॉफिन' आहे, वगैरे अर्थ कोणी काढू नये. विदेशातले नामवंत या देशातल्या आंदोलनाविषयी बोलतात, म्हणून लगेचच आपण विदेशी म्हणी भारतात लागू करणे बरोबर नाही. उलट, याच अर्थाची म्हण इथे तयार करताना, त्यात 'उंटाच्या पाठीवरील शेवटची काडी' असा बदल करून घेऊन, आपण खिळ्याला काडीचीच किंमत देतो, हे आपण दाखवून दिले आहे. ज्या खिळ्यासाठी आधी नाल, मग घोडा आणि पाठोपाठ घोडेस्वारही गेला, त्या खिळ्याचा शोध अखेर दिल्ली पोलिसांनी लावला, हे पाहून मात्र त्यांच्याविषयीच्या कौतुकाने हृदय भरून आले. हे आंदोलन सरकारला फार टोचत होते, हे दिसत होते; परंतु हे टोचणे सरकार शब्दशः घेईल, असे वाटले नव्हते. आदल्याच दिवशीच्या बजेटमध्ये अर्थमंत्र्यांनी ज्या शेतकऱ्यांना झाडावर चढवले, त्यांना लगेचच दुसऱ्या दिवशी झाडावरून खाली उतरवून, त्यांच्या मार्गात आकाशाकडे टोक केलेले बलदंड खिळे ठोकून बंदोबस्त केल्याने, चांगलाच सामाजिक समतोल साधला गेला. तशीही खिळा ही बहुपयोगी वस्तू आहे. साहित्य व्यवहारापासून, ते अगदी रोजीरोटी कमावण्याच्या अभिनव पर्यायापर्यंत अनेक गोष्टी खिळ्यांमुळे साध्य तरी होतात अथवा खिळ्याच्या स्वाभाविक प्रकृतीतून जन्माला तरी येतात. मराठी साहित्यात ज्यांना आख्यायिकेचे स्थान प्राप्त झाले आहे, ते 'श्री.पु' सत्यकथेसाठी लेख, कथा पाठवणारांना सतत 'टोक नाही' किंवा 'टोक काढा' म्हणत टोकायचे. टोक हा शब्द त्यांना खिळा पाहूनच सुचला असावा, यात संशय असण्याचे कारण नाही. त्यांच्या प्रेसमध्ये खिळे जुळवून मजकूर कंपोज केला जात असताना, तिथल्या लोकांनाही ते अनेकदा टोक काढा म्हणून सांगायचे. लेखकाला काढता नाही आले, तर किमान कंपोजर तरी काढेल, असे त्यांना वाटत असे; परंतु अक्षराला नसलेले टोक कंपोजिंगच्या खिळ्यांनाही नसल्याने, 'श्री.पुं' ची मागणी त्यांना पूर्ण करता येत नसे. अर्थात, पुढे 'श्री.पुं'बद्दलच्या दंतकथांनी मात्र टोक गाठले, हे खरे आहे. तशी साहित्यात आणखीही काही उदाहरणे सापडतील. भौतिकशास्त्र शिकवताना एखाद्या प्रयोगात खिळ्याची टोकदार सावली पाहूनच रंगनाथ पठारे यांना 'टोकदार सावलीचे वर्तमान' हे शीर्षक सुचले असणार. एकदा शीर्षक सुचले, की मग कादंबरी लिहायला काही वेळ लागत नाही. रोजीरोटी कमावण्याच्या अभिनव पर्यायाचा उल्लेख आधी केलेला आहे; त्याचा खिळ्याशी काय संबंध, असा अनेकांना प्रश्न पडला असेलच, त्याचेही उत्तर आहे. महामार्गाने प्रवास करीत असताना अचानक गाडीचे टायर पंक्चर होते, टायरमध्ये खिळा घुसल्याचे दिसते आणि लगेचच काही मीटर अंतरावर एखाद्या भिंतीवर 'पंक्चर निकालनेके लिये मोबाइल नंबर...' असे मोडक्या तोडक्या अक्षरात लिहिलेले दिसते. हाच तो अभिनव मार्ग. थोडक्यात, दिल्ली पोलिसांनी खिळ्यांचा उपयोग करण्याआधीच, खिळा आपल्या व्यवहारात खोलवर घुसलेला आहे. 'सारा अनर्थ एका ट्रॅक्टर रॅलीने केला' याची खूणगाठ बांधून, पोलिसांनी ट्रकच्या मार्गावर प्रत्यक्ष टोकदार खिळ्यांची पखरण केली. बाकी खिळ्याचा हा गुणधर्म हल्ली सर्वत्रच दिसून येतो. त्यातही सरकारे, राजकीय पक्ष आणि त्यांचे पाठीराखे यांच्यात तर हल्ली फेसबुकवर 'तू अधिक टोकदार, की मी अधिक टोकदार' अशी स्पर्धाच लागलेली असते. अर्थात, ही स्पर्धा 'टीटीजी-एमएमजी', म्हणजे 'तू तुझ्या घरी, मी माझ्या घरी' अशा स्वरूपाची असल्याने, प्रत्यक्ष सीमेवर शांतताच असते. राजकीय पक्ष असल्या 'टोकांना' स्पॉन्सर करून, पाळून, अथवा वैचारिक भूल देऊन, आतून चिथावण्या देत असतात असे म्हणतात; परंतु कोणाहीकडे याबाबतचे तसे टोकदार पुरावे नाहीत. भाजपच्या पाठीराख्या म्हणून स्वतःच स्वतःला प्रसिद्ध केलेल्या एका बाईंनी काही दिवसांपूर्वी ट्विट करताना असेच टोक गाठले होते. कमळ चिखलातच उगवते हे सिद्ध करण्याचा त्यांचा हा आटपिटा म्हणजे, खरे तर त्यांच्यासाठी 'लास्ट नेल ऑन द कॉफिन' ठरू शकला असता; परंतु प्रत्यक्षात असा शेवटचा खिळा ठोकला जातो, तेव्हा ते ना नेलला माहिती असते, ना कॉफीनला. ते केवळ खिळे ठोकणाऱ्यालाच माहिती असते. 'भगवानकी लाठी जशी बेआवाज असते,' तशीच लास्ट नेल ठोकणाऱ्याची हातोडीही बेआवाज असते. तर, अवघ्या समाजालाच टोके आलेली असताना, 'एवढा अनर्थ एका खिळ्याने केला', हे समजेल तेव्हा समजेल. तूर्तास दिल्ली पोलिसांनी सरकारची संघर्षाची भूमिका टोकदारपणे सांगण्याचा एवढा सहज-सोपा प्रतीकात्मक मार्ग सांगितला, त्यावरून त्यांची बुद्धी किती अणकुचीदार आहे, हे सिद्ध होते. - तंबी दुराई 
कृषी कायद्यांबाबत सल्लामलसत|महाराष्ट्र टाइम्स|Updated: 16 Feb 2021, 02:42:00 PM||वृत्तसंस्था, नवी दिल्ली नवीन कृषी कायद्यांबाबत सर्वोच्च न्यायालयाने स्थापन केलेल्या समितीने शेती क्षेत्रातील तज्ज्ञ आणि अभ्यासकांशी चर्चा केली आहे. केंद्र सरकारच्या तीन कृषी कायद्यांविरोधात दोन महिन्यांपासून दिल्लीच्या सीमेवर शेतकऱ्यांचे आंदोलन सुरू आहे. या कायद्यांबद्दल तज्ज्ञांशी सल्लामसलत केल्याचे समितीने सोमवारी सांगितले. समितीची आतापर्यंत झालेली ही सातवी बैठक आहे. तीन सदस्यांची ही समिती प्रत्यक्ष आणि ऑनलाइन माध्यमातून बैठका घेत आहे. समितीने निवेदन प्रसिद्ध करून या संदर्भात माहिती दिली आहे. समितीने सोमवारी शेती क्षेत्रातील सात अभ्यासक, तसेच व्यावसायिकांशी व्हिडिओ कॉन्फरन्सिंगद्वारे चर्चा केली. या तज्ज्ञांनी कायद्यांबद्दलचे त्यांचे दृष्टिकोन आणि सूचना समितीला सांगितल्याचे यात म्हटले आहे. सुप्रीम कोर्टाने १२ जानेवारीला तीन कृषी कायद्यांच्या अंमलबजावणीस दोन महिन्यांसाठी स्थगिती दिली होती, तसेच या संदर्भात समिती स्थापन केली होती. समितीला दोन महिन्यांत अहवाल सादर करण्यास सांगण्यात आले आहे. दरम्यान, केंद्र सरकार आणि आंदोलक शेतकऱ्यांमध्ये आतापर्यंत चर्चेच्या ११ फेऱ्या झाल्या असून, त्यातून कोणताही तोडगा निघालेला नाही. 'केंद्राकडून शेतकऱ्यांचा अपमान' नवी दिल्ली : 'मोदी सरकार शेतकऱ्यांचा अपमान करीत आहे,' अशी टीका काँग्रेस सरचिटणीस प्रियांका गांधी-वद्रा यांनी केली. 'देशाच्या सीमांवर आंदोलन करणारे जवान हेही शेतकऱ्यांची मुले आहेत,' असेही त्या म्हणाल्या. उत्तर प्रदेशातील बिजनौर येथील किसान पंचायतीत त्या बोलत होत्या. 'राकारण्यांना थांबवू शकत नाही' गाझीपूर : 'राज्यात आयोजित केल्या जाणाऱ्या किसान पंचायतींमध्ये भाग घेण्यापासून राजकीय नेत्यांना शेतकरी रोखू शकत नाहीत,' असे भारतीय किसान युनियनचे राष्ट्रीय प्रवक्ते राकेश टिकेत यांनी सांगितले. काँग्रेसच्या सरचिटणीस प्रियांका गांधी यांनी सोमवारी उत्तर प्रदेशात शेतकऱ्यांच्या पंचायतीत भाग घेतला. त्या पार्श्वभूमीवर त्यांनी ही प्रतिक्रिया दिली. 'आंदोलकांना दारू, पैसे पुरवा' जिंद (हरियाणा) : 'शेतकरी आंदोलनाला मजबूत करावे, तसेच पैसे, दारू आणि भाज्यांच्या स्वरूपात कार्यकर्ते मदत करू शकतात,' असे आवाहन हरियाणातील काँग्रेस नेत्या विद्या राणी यांनी काँग्रेस कार्यकर्त्यांना केले. जिंद येथे काँग्रेसच्या बैठकीत बोलताना त्यांनी हे वादग्रस्त वक्तव्य केले. 'लोकसभा आणि विधानसभा निवडणुकीत काँग्रेसला अडचणींचा सामना करावा लागला. शेतकरी आंदोलनामुळे पक्षाला उभारी घेण्यास मदत होईल,' असेही त्यांनी सांगितले. विद्या देवी यांनी नरवाना मतदारसंघातून विधानसभा निवडणूक लढवली होती. 
sharad pawar : दिल्लीत शेतकऱ्यांच्या ट्रॅक्टर परेडमधील हिंसाचाराला केंद्र जबाबदारः शरद पवार|Sachin Fulpagare|Updated: 27 Jan 2021, 08:25:00 AM||नवी दिल्लीः दिल्लीत शेतकऱ्यांच्या ट्रॅक्टर परेडमध्ये झालेल्या हिंसाचाराला ( violence in farmers protest ) केंद्र सरकार जबाबदार आहे. सरकार कायदा आणि सुव्यवस्था राखण्यात अपयशी ठरले आहे, अशी टीका माजी केंद्रीय कृषीमंत्री आणि राष्ट्रवादी काँग्रेसचे अध्यक्ष शरद पवार ( sharad pawar ) यांनी केली. आज प्रजासत्ताक दिनाच्या दिवशी दिल्लीत शेतकऱ्यांनी ट्रॅक्टर परेड काढली. पण या ट्रॅक्टर परेडला हिंसक वळण लागलं. अनेक ठिकाणी पोलिसांवर हल्ले झाले. एक पोलिस अधिकाऱ्यावर तलवारीने वार करण्यात आले. तसंच पोलिसांचे शस्त्रही हिसकावण्यात आली. दिल्लीत लाल किल्ल्यावर झेंडावरी फडवण्यात आला. यामुळे दिल्लीतील वातावरण तणावाचं बनलं आहे. या सर्व परिस्थितीच्या पार्श्वभूमीवर माजी केंद्रीय मंत्री शरद पवार यांनी केंद्र सरकारवर निशाणा सधला आहे. 'केंद्र सरकारचे अपयश' दिल्लीत कायदा व सुव्यवस्था राखण्याची जबाबदारी ही केंद्र सरकारची आहे. पण आजची स्थिती पाहता सरकार कायदा व सुव्यवस्था राखण्यात अपयशी ठरले आहे. पंजाब, हरयाणा आणि पश्चिम उत्तर प्रदेशातील शेतकरी शांततेत आंदोलन करत होते. पण सरकारने त्यांना गांभीर्याने घेतलं नाही. आंदोलन करणाऱ्या शेतकऱ्यांचा संयम संपला आणि त्यांनी दिल्लीत दिल्लीत ट्रॅक्टर मोर्च काढला. दिल्लीतील कायदा सुव्यवस्था राखण्याची जबाबदारी ही केंद्राची आहे. पण सरकार त्यात अपयशी ठरले, असं शरद पवार म्हणाले. दिल्लीत शेतकऱ्यांच्या ट्रॅक्टर परेडमध्ये हिंसा, अमित शहांची तातडीची बैठक आंदोलनाची छबी बिघडवण्यामागे राजकीय पक्षांचा हात, शेतकरी नेत्यांचा आरोप दिल्लीत जी काही हिंसा झाली त्याचे समर्थन कुणीही करणार नाही. पण त्यामगचे कारण दुर्लक्ष करून चालणार नाही. आंदोलन करणारे शेतकरी भडकले आहेत. कारण केंद्र सरकारने आपली जबाबदारी पार पाडलेली नाही. सरकारने प्रगल्भतेने आणि योग्य पद्धतीने निर्णय घ्यावा, असं शरद पवार म्हणाले. ज्या प्रकारे आज शेतकरी आंदोलन हाताळण्यात आलं हे अतिशय खेदजनक आहे. विरोधी पक्षांनी शेतकरी आंदोलनाला पाठिंबा दिला आहे. पण शेतकऱ्यांनी आता आपल्या गावी शांततेत परतावं. आरोप करण्याची सरकारला कुठलीही संधी देऊ नका, असं आवाहन शरद पवार यांनी केलं आहे. 
ठरलं ! 'या' दिवसाचं निमित्त साधून अण्णा हजारे उपोषणाला बसणार|महाराष्ट्र टाइम्स.कॉम|Updated: 19 Jan 2021, 03:33:00 PM||म. टा. प्रतिनिधी, नगर: ज्येष्ठ समाजसेवक अण्णा हजारे यांच्या उपोषणाची तारीख जवळपास नक्की झाली आहे. ३० जानेवारीपासून शेतकऱ्यांच्या प्रश्नांवर हजारे बेमुदत उपोषण करणार आहेत. दिल्लीत जागेसाठी अद्याप त्यांना परवानगी मिळालेली नाही. त्यामुळे ऐनवेळी राळेगणसिद्धीतच आंदोलन करण्याचेही त्यांनी ठरविले असल्याची माहिती मिळाली. शेतकऱ्यांच्या प्रश्नांवर जानेवारीच्या शेवटच्या आठवड्यात आंदोलन करण्याचा इशारा हजारे यांनी दिला होता. मात्र, नेमकी तारीख जाहीर करण्यात आलेली नाही. आतापर्यंतच्या आंदोलनांचा इतिहास लक्षात घेता हजारे यांनी आपली आंदोलने विशेष दिवसांचे निमित्त साधून सुरू केलेली आहेत. त्यामुळे यावेळीही हजारे ३० जानेवारी या हुतात्मा दिनापासून आंदोलन करतील, अशी शक्यता ‘महाराष्ट्र टाइम्स’ने पूर्वीच वर्तविली होती. आता मिळालेल्या माहितीनुसार हजारे यांनी ही तारीख ठरविली आहे. कृषी मूल्य आयोगाला स्वायतत्ता देणे, स्वामिनाथ आयोगाच्या शिफारशी लागू करून त्यानुसार शेतीमालाच्या किमती ठरविणे या प्रमुख मागण्यांसाठी हजारे यांनी आंदोलन पुकारले आहे. आपल्या आयुष्यातील हे शेवटचे आंदोलन असेल, असा निर्धारही हजारे यांनी व्यक्त केला आहे. ६ हजार ग्रामपंचायतींवर आमचाच विजय; भाजपचा दावा आंदोलनासाठी दिल्लीत रामलीला मैदान किंवा अन्यत्र जागा मिळावी, अशी मागणी त्यांनी संबंधित यंत्रणेकडे केली आहे. अनेकदा पत्रव्यवहार करूनही त्यांना उत्तर मिळालेले नाही. त्यामुळे संतप्त झालेल्या हजारे यांनी केंद्र सरकार आणि संबंधित यंत्रणेवरही टीका केली. थेट पंतप्रधान नरेंद्र मोदी यांना पत्र लिहून सरकार आपल्याशी सूडबुद्धीने वागत असल्याचा आरोपही त्यांनी केला होता. त्यानंतर हजारे यांच्याशी चर्चा करण्यासाठी भाजप नेत्यांची धावपळ सुरू झाली आहे. ज्येष्ठ नेते हरिभाऊ बागडे, माजी मंत्री गिरीष महाजन, माजी मंत्री राधाकृष्ण विखे पाटील, खासदार डॉ. सुजय विखे पाटील यांनी हजारे यांची भेट घेतली आहे. विरोधी पक्ष नेते देवेंद्र फडणवीस हेही हजारे यांच्या संपर्कात आहेत. असे असले तरी हजारे यांना अद्याप कोणतेही ठाम अश्वासन देण्यात आलेले नाही. त्यामुळे त्यांचा आंदोलनाचा निर्णय ठाम आहे. आत त्यांनी तारीखही ठरविली आहे. लवकरच ही तारीख ते सरकारला कळविणार असून दिल्लीत जागा मिळाली नाही, तर राळेगणसिद्धी येथेच यादव बाबा मंदिरात त्यांचे उपोषण होणार आहे. पूछता है भारत... रोहित पवारांचा भाजपवर निशाणा हजारे यांचे इशाऱ्यावर इशारे सुरू आहेत. मात्र, त्यांचा रोख केंद्र सरकारकडेच असल्याने राज्यातील महाविकास आघाडीचे सरकारने मात्र यामध्ये लक्ष घातलेले नाही. मंत्री, पदाधिकारी किंवा सरकारी अधिकाऱ्यांनीही यावर काही भाष्य अगर कृती केलेली नाही. मात्र, दिल्लीत जागा मिळाली नाही, तर हजारे राळेगणसिद्धी येथेच उपोषण केले तर त्यावेळी मात्र, बंदोबस्ताची जबाबदारी स्थानिक प्रशासन आणि राज्य सरकारवरच येणार आहे. लेकीच्या पराभवानंतर भास्करराव पेरे पाटील यांची प्रतिक्रिया, म्हणाले... 
Farmers Protest : उत्तर प्रदेश पोलिसांकडून ट्रॅक्टर मालकांना नोटिसा|Shubhangi Palve|Updated: 02 Feb 2021, 09:18:00 AM|हायलाइट्स: दिल्लीच्या सीमांवर कृषी कायद्यांविरोधात शेतकऱ्यांचे आंदोलन सुरू सिकंदरपूर पोलिस स्थानकाच्या हद्दीतील २२० ट्रॅक्टर मालकांना नोटिसा काही ट्रॅक्टर अवैध खाणकामांसाठीही वापरण्यात येत होते - पोलीस|वृत्तसंस्था, बलिया : प्रजासत्ताकदिनी राजधानी दिल्लीत झालेल्या हिंसाचारानंतर, उत्तर प्रदेशात संशयित आंदोलकांवर कारवाई करण्यास सुरुवात झाली आहे. उत्तर प्रदेश पोलिसांनी २०० पेक्षा जास्त ट्रॅक्टर मालकांना नोटीस बजावली आहे. तर, पोलिसांची ही कारवाई शेतकऱ्यांना धमकावण्याचा प्रयत्न आहे, असा आरोप समाजवादी पक्षाचे ज्येष्ठ नेते राम गोविंद चौधरी यांनी केला आहे. दिल्लीच्या सीमांवर कृषी कायद्यांविरोधात शेतकऱ्यांचे आंदोलन सुरू आहे. प्रजासत्ताकदिनी शेतकऱ्यांनी ट्रॅक्टर रॅली काढली होती आणि या रॅलीमध्ये हिंसाचार झाला होता. त्यावरून, शेतकऱ्यांवर दबाव आणण्यासाठी ही कारवाई करण्यात येत असल्याचा आरोप आहे. मात्र, पोलिसांनी हे आरोप फेटाळले आहेत. सिकंदरपूर पोलिस स्थानकाच्या हद्दीतील २२० ट्रॅक्टर मालकांना नोटिसा बजावण्यात आले आहेत. हे ट्रॅक्टर सार्वजनिक रस्त्यांच्या व्यावसायिक कामांसाठी वापरण्यात येत होते आणि अल्पवयीन मुले हे ट्रॅक्टर चालवत होते. त्यातून काही अपघात झाले आहेत. तसेच, काही ट्रॅक्टर अवैध खाणकामांसाठीही वापरण्यात येत होते, असे सिकंदरपूर पोलिस स्थानकांचे प्रमुख बालमुकुंद मिश्रा यांनी सांगितले. हे शेतकरी ट्रॅक्टरसह रॅलीमध्ये सहभागी झाले होते आणि शेतकऱ्यांची चळवळ दडपण्यासाठीच या नोटिसा बजावण्यात आल्या आहेत, असा आरोप राम गोविंद चौधरी यांनी केला. कडेकोट बंदोबस्त गाझियाबाद सीमेवर शेतकरी आंदोलनासाठी परतलेले शेतकरी पुन्हा दिल्लीच्या सीमांवर परतू लागल्याने दिल्लीच्या सीमांवरील बंदोबस्त सोमवारी रात्रीपर्यंत आणखी वाढवण्यात आला. शेतकरी आंदोलनाचे गाझीपूर हे नवे केंद्र बनल्यामुळे या भागामध्ये पोलिसांनी मोठी बॅरिकेड्स, सिमेंटचे ब्लॉक, पोलिसांची वाहने लावण्यात आली आहेत. दिल्ली-उत्तर प्रदेश सीमेवर पोलिसांची कुमक वाढवण्यात आली आहे. राजस्थान, उत्तर प्रदेश आणि उत्तराखंड येथून या भागात मोठ्या प्रमाणावर शेतकरी आंदोलक दाखल होत आहेत. भारतीय किसान युनियनचे नेते राकेश टिकैत यांनी केलेल्या आवाहनानंतर या भागात वाढणारी शेतकऱ्यांची संख्या लक्षात घेता पोलिसांनी बंदोबस्त वाढवला असून, शेतकऱ्यांना दिल्लीमध्ये येण्यापासून रोखले जात आहे. इंटरनेट स्थगितीला मुदतवाढ दिल्लीच्या सिंघू, गाझीपूर, तिक्री या सीमांवरील इंटरनेट सेवा खंडित करण्याच्या निर्णयाला केंद्रीय गृह मंत्रालयाने दोन फेब्रुवारीपर्यंत मुदतवाढ दिली. कृषी कायद्यांविरोधात सुरू असणाऱ्या शेतकरी आंदोलनामुळे हा निर्णय घेण्यात आला आहे. सार्वजनिक सुरक्षा आणि आपत्कालीन परिस्थिती उद्भवू नये, यासाठी हा निर्णय घेतल्याचे आदेशात म्हटले आहे. प्रजासत्ताकदिनी झालेल्या हिंसाचारानंतर आंदोलनस्थळांवरील इंटरनेट सेवा स्थगित करण्यात आली आहे. चार मेट्रो स्टेशन बंद उत्तर प्रदेश सीमेवरील गाझीपूर येथे असलेल्या आंदोलनामुळे चार मेट्रो स्टेशनवरील सर्व प्रवेशद्वार बंद ठेवण्याचे आदेश दिल्ली मेट्रो महामंडळाने घेतला आहे. ब्रिगेडियर होशियार सिंह, बहादुरगड सिटी, पंडित श्रीराम शर्मा आणि तिक्री सीमा ही चार स्टेशन बंद ठेवण्यात आली आहे. तसेच, या मार्गावरून दिल्लीतून उत्तर प्रदेशात जाणारी वाहतूक अक्षरधाम येथून नोयडाच्या दिशेने वळविण्यात आली आहे. या सीमेवरील बंदोबस्तही वाढविण्यात आला आहे. २५० ट्विटर खाती 'ब्लॉक' कृषी कायद्यांविरोधात खोटी आणि भावना भडकावणारी विधाने पोस्ट करणारी २५० ट्विटर हँडल ब्लॉक करीत असल्याचे ट्विटरने सोमवारी स्पष्ट केले. या ट्विटर खात्यांवर कारवाई करण्याची मागणी केंद्र सरकारने 'ट्विटर'कडे केली होती. ब्लॉक करण्यात आलेल्या खात्यांमध्ये किसन एकता मोर्चा आणि भारतीय किसान युनियन एकता संघटन या खात्यांचाही समावेश आहे. इलेक्ट्रॉनिक्स आणि माहिती तंत्रज्ञान मंत्रालयाने नवी दिल्लीतील आंदोलनाच्या संदर्भाने कारवाईची मागणी केली होती. 
rakesh tikait :  '२००० रुपयांसाठी राकेश टिकैत कुठेही जातात'|Sachin Fulpagare|Updated: 04 Feb 2021, 07:14:00 PM||नवी दिल्लीः गाझीपूर सीमेवर कृषी कायद्यासंदर्भात शेतकर्‍यांचं आंदोलन ( farmers protest ) सुरू आहे. आता गाझियाबादचे भाजप आमदार नंद किशोर गुर्जर यांनी शेतकरी आंदोलनाचे नेतृत्व करणारे शेतकरी नेते राकेश टिकैत ( rakesh tikait ) यांच्याबद्दल वादग्रस्त वक्तव्य केलं आहे. आमदार गुर्जर यांनी राकेश टिकैत यांचे आरोप फेटाळून लावले आहेत. भारतीय किसान संघटनेच्या नेत्यापेक्षा आपण 'बडे शेतकरी' आहोत. कारण त्यांच्यापेक्षा आपल्याकडे जास्त जमीन आहे. फक्त २००० रुपयांसाठी राकेश टिकैत हे कुठेही जातात, असा आरोप गुर्जर यांनी केला. आमदार आणि त्यांच्या समर्थकांवर आंदोलन करणार्‍या शेतकर्‍यांना धमकावल्याचा आणि त्यांना जबरदस्तीने आंदोलनाच्या ठिकाणावरून हटवल्याचा आरोप राकेश टिकैत यांनी केला. मीही शेतकरी आहे. राकेश टिकैत हे माझ्यापेक्षा मोठे शेतकरी नाहीत. त्यांच्याकडे माझ्याइतकी जमीनही नाही. राकेश टिकैत यांनी माफी मागितली पाहिजे. ते देशातील शेतकऱ्यांमध्ये फूट पाडू शकत नाही. इतिहास हे लक्षात ठेवेल, असं भाजपचे आमदार नंद किशोर गुर्जर म्हणाले. आंदोलनात शेतकरी नाहीए. तिथे बसलेले बहुतेक जण हे राजकीय पक्षांशी संबंधीत आहेत. ते शेतकरीही असू शकतात आणि मजूरही, असं गुर्जर यांनी शेतकरी शेतकरी आंदोलनावर सांगितलं. दिल्ली हिंसाचार; आंदोलकांना चिथावणाऱ्या आरोपीला अटक, शाहीनबागमध्येही होता सक्रीय गेल्या आठवड्यात प्रशासनाने आंदोलनाचे ठिकाण रिकामे केल्यानंतर शेतकरी नेते राकेश टिकैत हे कॅमेर्‍यासमोर भावुक झाले आणि रडले. हे आंदोलन दडपण्यासाठी कट रचल्याचा आरोप त्यांनी केला. टिकैत कुटुंबाचा आदर करतो. पण काही लोक म्हणतात की राकेश टिकैट २००० रूपयांसाठी कुठेही जातात. हे अत्यंत दुर्दैवी आहे. त्यांनी असं करू नये. तुम्ही असे आरोप का करता? उद्या तुम्ही म्हणाल अतिरेकी मारण्यासाठी आले होते. आपण शेतकरी आंदोलनावरून गोंधळाची स्थिती निर्माण करत आहेत. आंदोलन शांततेत असले पाहिजे, असं आमदार गुर्जर म्हणाले. दिल्ली पोलिसांकडून ग्रेटा थनबर्ग विरोधात 'भावना भडकावण्याचा' गुन्हा दाखल 
कृषी कायदे : शेतकरी आंदोलकांना समितीकडून विचारले जात आहेत हे २० प्रश्न|Shubhangi Palve|Updated: 25 Jan 2021, 10:29:00 AM||नवी दिल्ली : कृषी कायद्यांविरोधात राजधानी दिल्लीच्या सीमेवर सुरू असलेल्या शेतकरी आंदोलनाला आता ६० दिवस उलटून गेलेत. केंद्रातील मोदी सरकारकडून लागू करण्यात आलेल्या कृषी कायद्यांविरोधात २६ नोव्हेंबरपासून शेतकरी दिल्लीच्या सीमेवर ठाण मांडून बसलेत. या शेतकऱ्यांत विशेषत: पंजाब आणि हरयाणातल्या शेतकऱ्यांची संख्या जास्त आहे. असं असलं तरी देशभरातील विविध शेतकरी संघटना आणि श्रमिक संघटनांनी शेतकऱ्यांच्या या आंदोलनाला पाठिंबा दिलेला आहे. सरकार आणि आंदोलकांमध्ये अनेक चर्चाही झाल्या परंतु, या चर्चेत काही तोडगा निघू शकलेला नाही. सर्वोच्च न्यायालयाकडून या कायद्यांना स्थगिती देतानाच पाच सदस्यीय समितीची नेमणूक करण्यात आली. या समितीत कृषी कायद्यांच्या समर्थकांचा सहभाग असल्याचा आरोप शेतकऱ्यांकडून केला जात आहे. याच दरम्यान सर्वोच्च न्यायालयाकडून गठीत करण्यात आलेली समिती शेतकऱ्यांशी संवाद साधण्याचा प्रयत्न करत आहे. समितीनं कृषी कायद्यांसंदर्भात काही प्रश्न विचारत फिडबॅक फॉर्म तयार केले आहेत. समितीच्या वेबपेजवर दिसणाऱ्या या फिडबॅक फॉर्ममध्ये २० प्रश्न विचारण्यात आले आहे. हे प्रश्न पाच वेगवेगळ्या खंडांमध्ये विभागण्यात आले आहेत. यातील सेक्शन ए, बी आणि सी तीन्ही कृषी कायद्यांशी संबंधित आहेत तर सेक्शन 'डी'मध्ये किमान हमीभावासंबंधी प्रश्न विचारण्यात आले आहेत. शेवटचा सेक्शन 'ई'मध्ये समितीकडून सूचना मागवण्यात आल्या आहेत. सेक्शन 'ए'मध्ये शेतकऱ्यांना आणि हितधारकांना आठ प्रश्न विचारण्यात आले आहेत. यातील काही प्रश्न पुढीलप्रमाणे आहेत. - तुम्हाला शेतकरी उत्पादने व्यापार व वाणिज्य (प्रोत्साहन व सुविधा) विधेयक, २०२० बद्दल माहिती आहे का? (या प्रश्नाचं उत्तर हो किंवा नाही मध्ये द्यायचं आहे) - तुम्ही तुमची उत्पादनं कुठे विकता? फार्म गेट, बाजार, एपीएमसी बाजार, कलेक्शन, सेंटर, कंपनी किंवा शेतकरी उत्पन्न संघटनांद्वारे बनवण्यात आलेले कलेक्शन सेंटर? - कृषी कायद्यांमुळे आपली उत्पादनं विकण्यासाठी एपीएसी बाजारांशिवाय इतर अधिक पर्याय उपलब्ध होतात का? (या प्रश्नाचंही उत्तर हो किंवा नाही मध्ये विस्तृतपणे देता येईल) - खरेदीदार आणि विक्रेत्यांमधला वाद कसा सोडवला जाऊ शकतो? - एसडीएमच्या माध्यमातून सद्य तरतूद उद्देश्य पूर्ण करू शकेल का? सेक्शन 'बी'मध्ये किमान हमीभाव आणि शेतकरी (सशक्तीकरण आणि संरक्षण) किंमत आश्वासन आणि कृषी सेवा करार विधेयक, २०२० संदर्भात पाच प्रश्न विचारण्यात आलेले आहेत. - कॉन्ट्रॅक्ट फार्मिंग अर्थात कंत्राटी शेतीबद्दल माहिती आहे का? - अधिनियम (क) उत्पादनासंबंधीचा करार आहे, भूमीसाठी नाही... हे तुम्हाला माहीत आहे का? - कॉर्पोरेट सेक्टर किंवा कंत्राटदाराकडून जमीन अधिग्रहण करण्याचा धोका उद्भवू शकतो? असं तुम्हाला वाटतं का? - एसडीएमच्या माध्यमातून वाद सोडवण्यासाठी तुमची सहमती आहे का? - कायद्यातील तरतुदी आणखीन सुधारण्यासाठी तुमच्याकडे काही सूचना आहेत का? सेक्शन 'सी'मध्ये अत्यावश्यक वस्तू (दुरुस्ती) विधेयक, २०२० संबंधी तीन प्रश्न विचारण्यात आले आहेत. - या कायद्यातील तरतुदींबद्दल तुम्हाला माहिती आहे का? - या कायद्यातील तरतुदींचा कसा परिणाम होऊ शकतो? - कायद्यातील तरतुदींत तुम्हाला काय बदल अपेक्षित आहेत? सेक्शन 'डी'मध्ये किमान हमीभावासंबंधी चार प्रश्न विचारण्यात आले आहेत. - तुम्ही कोणते तीन मुख्य उत्पन्न विकता? - तुम्ही किमान हमीभावावर तुमचं उत्पन्न विकता का? किंवा हे उत्पन्न तुम्ही कुणाला विकता? - किमान हमीभाव वैध बनवण्यातील अडचणींसंदर्भात तुम्हाला माहिती आहे? या अडचणी काय असू शकतात? शेवटच्या सेक्शन 'ई'मध्ये उत्तरदाते १०० शब्दांत आपल्या इतर सूचना देऊ शकतात. 
Farmers protest शेतकरी आंदोलनातील हिंसाचाराची संयुक्त राष्ट्राकडून दखल, म्हणाले की...|Shrikant Bhosale|Updated: 27 Jan 2021, 10:25:00 AM||संयुक्त राष्ट्र: दिल्लीत शेतकरी आंदोलनात हिंसाचाराची दखल संयुक्त राष्ट्र संघाने घेतली आहे. संयुक्त राष्ट्राचे महासचिवांचे प्रवक्ते स्टीफन दुजारीक यांनी भारत सरकारने शांततेत आंदोलन करून देण्याच्या स्वातंत्र्याचे आणि अहिंसेचे सन्मान करण्याचे आवाहन केले आहे. याआधीदेखील संयुक्त राष्ट्र संघाने लोकांना शांततेत आंदोलन करण्याचा अधिकार असल्याचे म्हटले होते. दिल्लीत झालेल्या हिंसक घटनेवर प्रश्न उपस्थित करण्यात आला होता. त्यावेळी संयुक्त राष्ट्र संघ महासचिवांच्या प्रवक्त्यांनी ही भूमिका स्पष्ट केली. त्यांनी म्हटले की, भारताच्या बाबतीत म्हणायचे झाल्यास लोकांना शांततेत आंदोलन करण्याचा अधिकार आहे आणि संबंधित अधिकाऱ्यांनी त्यांना शांततेत आंदोलन करू दिले पाहिजे. आंदोलन करण्याच्या अधिकाराचा सन्मान झाले पाहिजे असेही त्यांनी म्हटले. वाचा: आंदोलनाची छबी बिघडवण्यामागे राजकीय पक्षांचा हात, शेतकरी नेत्यांचा आरोप मागील जवळपास ६० दिवसांपासून दिल्लीच्या सीमेवर नव्या कृषी कायद्याविरोधात शेतकऱ्यांचे आंदोलन सुरू आहे. दिल्लीच्या सीमेकडे कूच करताना आंदोलक शेतकऱ्यांना रोखण्याचे प्रयत्न झाले होते. यामध्ये रस्त्यांमध्ये अडथळे उभारण्यात आले होते. काही ठिकाणी पोलीस आणि आंदोलकांमध्ये झटापटही झाली होती. या आंदोलनाचे पडसाद आंतरराष्ट्रीय स्तरावर उमटले होते. कॅनडाने या आंदोलनाबाबत चिंता व्यक्त केली होती. मात्र, भारताने कॅनडासह इतर देशांना भारताच्या अंतर्गत बाबींबाबत टिप्पणी न करण्याचे आवाहन केले होते. वाचा: जुन्या धरणांचा भारताला धोका; संयुक्त राष्ट्र संघाचा इशारा दरम्यान, बुधवारी प्रजासत्ताक दिनाच्या निमित्तानं राजधानी दिल्लीत शेतकऱ्यांच्या ट्रॅक्टर रॅलीत झालेल्या हिंसाचारात एका आंदोलकाचा मृत्यू झाला असून ८६ पोलीस जखमी झाले आहेत. बुधवारी सकाळपर्यंत १५ गुन्हे दाखल करण्यात आले आहेत. दिल्ली पोलिसांनी दिलेल्या माहितीनुसार, ट्रॅक्टर रॅलीसाठी नियोजित मार्गावरून न जाता दुसऱ्या मार्गानं लाल किल्ल्यापर्यंत पोहचणाऱ्या आंदोलनकर्त्यांना किल्ल्यातून बाहेर काढण्यात आलंय. तसंच संपूर्ण किल्ल्यात मोठ्या संख्येनं सुरक्षा व्यवस्था तैनात करण्यात आली आहे. 
सरकार-'ट्‌वीटर' संघर्षाची चिन्हे|महाराष्ट्र टाइम्स|Updated: 11 Feb 2021, 02:12:00 PM||वृत्तसंस्था, नवी दिल्ली शेतकरी आंदोलनासंदर्भात चुकीची माहिती आणि प्रक्षोभक मजकुराचा प्रसार रोखण्यासाठी १,१७८ अकाउंट ब्लॉक करण्याचा आदेश केंद्र सरकारने ' ट्‌वीटर 'ला दिला होता. मात्र, 'ट्‌वीटर'ने या आदेशाचे अंशत: पालन करून ५००हून अधिक हँडल बंद केली असून, तितकीच अकाउंट भारतापुरतीच ब्लॉक केली आहेत. तर, अभिव्यक्ती स्वातंत्र्याचे उल्लंघन होण्याचे कारण देऊन काही हँडलवर कारवाई केलेली नाही. यावरून केंद्र सरकार आणि 'ट्‌वीटर' यांच्यात संघर्ष निर्माण होण्याची चिन्हे आहेत. केंद्र सरकारच्या आदेशाचे अंशत: पालन करण्यामागील भूमिका 'ट्‌वीटर'ने बुधवारी सकाळी एका ब्लॉगद्वारे स्पष्ट केली आहे. त्यात म्हटले आहे की, वृत्त माध्यम संस्था, पत्रकार, कार्यकर्ते आणि राजकारण्यांची 'ट्‌वीटर' हँडल ब्लॉक केलेली नाहीत. कारण तसे केल्यास त्यांना या देशातील कायद्याने दिलेल्या अभिव्यक्ती स्वातंत्र्याचे उल्लंघन झाले असते. 'ट्‌वीटर'च्या या कृतीवर केंद्र सरकारने नाराजी व्यक्त केली आहे. अमेरिकेतील या 'मायक्रोब्लॉगिंग प्लॅटफॉर्म'च्या मागणीनुसार, माहिती तंत्रज्ञान सचिव या कंपनीशी चर्चा करणार आहेत. मात्र, त्यापूर्वीच 'ट्‌वीटर'ने ब्लॉगद्वारे आपली भूमिका मांडणे गैर आहे, असे माहिती तंत्रज्ञान मंत्रालयाने भारतात विकसित करण्यात आलेल्या कू या सोशल नेटवर्किंग प्लॅटफॉर्मवर म्हटले आहे. शेतकरी आंदोलनाविषयी चुकीची माहिती पसरवणारी पाकिस्तान आणि खलिस्तान समर्थकांची १,१७८ अकाउंट बंद करण्याचे आदेश केंद्र सरकारने ४ फेब्रुवारीला 'ट्‌वीटर'ला दिले होते. तत्पूर्वी, शेतकऱ्यांच्या हत्येचा कट रचला जात असल्याची माहिती पसरवणारे 'ट्‌वीटर' हँडल व हॅशटॅग काढून टाकण्याचे आदेश देण्यात आले होते. अशी चुकीची व प्रक्षोभक माहिती गैरसमज निर्माण करण्यासह सार्वजनिक सुव्यवस्थेवर विपरित परिणाम करते, असे सरकारने म्हटले होते. आदेशाचे पालन न केल्यास संबंधित कायद्यानुसार दंड किंवा ७ वर्षे तुरुंगवासाच्या शिक्षेचा इशाराही 'ट्‌वीटर'ला देण्यात आला होता. त्यानंतर माहिती व तंत्रज्ञानमंत्र्यांशी या संदर्भात चर्चा करू द्यावी, अशी विनंती 'ट्‌वीटर'ने मंगळवारी केली. त्यानुसार माहिती तंत्रज्ञान सचिव 'ट्‌वीटर'च्या वरिष्ठ व्यवस्थापनाशी चर्चा करणार होते. मात्र, त्यापूर्वीच 'ट्‌वीटर'ने ब्लॉगद्वारे आपली भूमिका मांडल्याने केंद्र सरकारने नाराजी व्यक्त केली आहे. 
शेतकऱ्यांना दिली जाणारी वागणूक 'लाजिरवाणी गोष्ट' : हरसिमरत कौर बादल|Shubhangi Palve|Updated: 03 Feb 2021, 12:50:00 PM|हायलाइट्स: 'आंदोलनस्थळाला बालेकिल्ल्याचं स्वरुप, जणू काही सीमेवर पाकिस्तानी उभे आहेत' 'शेतकरी दारात, पण पंतप्रधान अजूनही फोन कॉलवरच...' ही तुमचीच जनता आहे, तुमचेच शेतकरी आहेत : हरसिमरत कौर बादल|नवी दिल्ली : दिल्ली सीमेवर शेतकऱ्यांना अडवण्यासाठी उभारल्या आलेल्या 'खिळेयुक्त' सुरक्षेवर शिरोमणी अकाली दलाच्या नेत्या आणि केंद्रातील माजी मंत्री हरसिमरत कौर बादल यांनी टीका केलीय. शेतकऱ्यांना ज्या पद्धतीची वागणूक दिली जातेय, ती केवळ लाजिरवाणी गोष्ट आहे, असं हरसिमरत कौर यांनी म्हटलंय. 'आंदोलनस्थळाला बालेकिल्ल्याचं स्वरुप' 'शेतकरी आंदोलनस्थळाला ज्या पद्धतीनं बालेकिल्ल्याचं स्वरुप दिलं गेलंय, ते पाहून मला या सरकारचं केवळ आश्चर्य वाटतंय. रत्यावर बॅरिकेडस उभारण्यात आले आहेत, खिळे ठोकले गेलेत इतकंच नाही तर पोलिसांना लोखंडी हत्यारं देण्यात आली आहेत जणू काही सीमेवर पाकिस्तानी उभे आहेत. ही तुमचीच जनता आहे. तुमचेच शेतकरी आहेत, ज्यांना तुम्ही अशा पद्धतीनं वागवत आहात', अशी सडकून टीक हरसिमरत कौर बादल यांनी केलीय. 'शेतकरी दारात, पण पंतप्रधान अजूनही फोन कॉलवरच...' 'आपण केवळ एक फोन कॉल दूर आहोत', असं म्हणणाऱ्या पंतप्रधान नरेंद्र मोदींनाही हरसिमरत कौर यांनी टोमणा हाणलाय. 'शेतकरी त्यांच्या दारात येऊन उभे आहेत आणि पंतप्रधान अजूनही फोन कॉलवर आहेत, हे दुर्दैवी आहे' असं हरसिमरत कौर बादल यांनी पंतप्रधानांना सुनावलंय. कडाक्याच्या थंडीत दिल्लीच्या सीमेवर गेल्या दोन महिन्यांपासून शेतकरी आंदोलन करत आहेत. परंतु, संसदेत राष्ट्रपतींच्या संयुक्त संबोधनात किंवा पंतप्रधान नरेंद्र मोदींच्या 'मन की बात'मध्ये याचा उल्लेख नव्हता, असंही त्यांनी म्हटलंय. आंदोलन हटवण्यासाठी प्रयत्न सोमवारपासून दिल्लीच्या टिकर सीमेवर सिमेंट ब्लॉकसहीत एक मोठी भिंत उभारण्यात आलीय तसंच बॅरिकेडिंगचे सात थर लावण्यात आले आहे. दिल्लीत प्रवेश करणाऱ्या शेतकऱ्यांना रोखण्यासाठी रस्ता खोदून अणकुचिदार, लांब खिळे आणि टोकदार सळया बसवण्यात आल्या आहेत. सीमेवर रोड रोलरदेखील दिसत आहेत. दिल्लीत प्रवेश करणाऱ्या शेतकऱ्यांना रोखण्यासाठी हे रोड रोलर रस्त्यात उभे केले जाऊ शकतात. यामुळे आंदोलनकर्त्या शेतकऱ्यांना पुरवण्यात आलेलं पाणीही रोखण्यात आलंय. या आंदोलनाचं वार्तांकन करण्यासाठी पोहचणाऱ्या पत्रकारांनाही आंदोलन स्थळापर्यंत पोहचण्यात अडचणी येत आहेत. वादग्रस्त कृषी कायद्यांच्या मुद्यावर राजीनामा वादग्रस्त कृषी कायद्यांचा विरोध सुरू झाल्यानंतर पंजाबमध्ये फटका पडताना दिसत असताना शिरोमणी अकाली दलाच्या नेत्या आणि केंद्र सरकारमध्ये मंत्री हरसिमरत कौर बादल यांनी आपला राजीनामा सोपवला होता. कृषी कायदे लागू करण्याची प्रक्रिया सुरू झाली होती तेव्हाही आपण केंद्र सरकारला शेतकऱ्यांशी चर्चा करण्याचा सल्ला दिला होता. परंतु, सरकारनं हे गंभीरतेनं घेतलं नाही, असंही हरसिमरत कौर यांनी म्हटलं होतं. 
Farmers Protest FAQ : शेतकरी आंदोलनाबद्दल प्रत्येक प्रश्न आणि त्याचं उत्तर|Shubhangi Palve|Updated: 25 Jan 2021, 12:36:18 PM||केंद्रातील मोदी सरकारनं संसदेत बहुमताच्या जोरावर कृषी कायदे संमत करून घेतले. या कायद्यांना सर्वोच्च न्यायालयाकडून स्थगिती मिळालेली असली तरी देशभरातील अनेक शेतकरी संघटना वेगवेगळ्या ठिकाणी आपला निषेध नोंदवत आहेत. राजधानी दिल्लीच्या सीमांवर गेल्या ६० हून अधिक दिवसांपासून रस्त्यांवर ठाण मांडून बसलेल्या शेतकऱ्यांनी आता आक्रमक पवित्रा घेतलाय. २६ जानेवारी रोजी प्रजासत्ताक दिनालाच कृषी कायद्यांचा निषेध म्हणून शेतकरी आंदोलकांकडून ट्रॅक्टर रॅली काढण्यात येणार आहे. ट्रॅक्टर रॅलीसाठी शेतकऱ्यांनी पोलिसांकडूनही परवानगी मिळवलेली आहे. प्रजासत्ताक दिनाचा सोहळा संपल्यानंतर ही ट्रॅक्टर रॅली होणार आहे. यासाठी कडक बंदोबस्तही ठेवण्यात येणार आहे. या कायद्यांमुळे किमान हमीभावाची यंत्रणाच मोडकळीस येईल, असा आक्षेप घेतानाच हे कायदे शेतकरी हिताचे नसून यामुळे मोठ्या कंपन्या मनमानी पद्धतीनं साठा करू शकतील तसंच शेतकऱ्यांना कंपन्यांच्या म्हणण्याप्रमाणेच उत्पन्न घ्यावं लागेल, असा आक्षेपही शेतकऱ्यांकडून घेतला जात आहे. ​आंदोलक शेतकऱ्यांकडून नवीन कृषी कायद्यांचा विरोध का करण्यात येत आहे? संसदेत २० सप्टेंबर २०२० रोजी तीन सुधारित कृषी कायदे संमत करण्यात आले. संसदेत कृषी विधेयकांवर मतदानावेळी याविरोधात भाजपचा जुना सहकारी पक्ष असलेल्या शिरोमणी अकाली दलाने मतदानावेळी वॉकआऊट केलं होतं. त्यानंतर अकाली दलाच्या नेत्या आणि अन्न प्रक्रिया उद्योग मंत्री हरसिमरत कौर बादल यांनी आपल्या केंद्रीय मंत्रीपदाचा राजीनामाही सोपवला. १. शेतकरी उत्पादने व्यापार व वाणिज्य (प्रोत्साहन व सुविधा) कायदा, २०२० २. शेतकरी (सशक्तीकरण आणि संरक्षण) किंमत आश्वासन आणि कृषी सेवा करार कायदा, २०२० ३. अत्यावश्यक वस्तू (दुरुस्ती) कायदा, २०२०  ​कृषी कायद्यांविरोधात शेतकरी आंदोलनाला कधीपासून सुरूवात झाली? कृषी विधेयके संमत झाल्याच्या दुसऱ्या दिवसापासूनच म्हणजे सप्टेंबर २०२० पासून शेतकऱ्यांनी या कृषी कायद्यांविरोधात आवाज उंचावला. त्यानंतर २६ नोव्हेंबरपासून शेतकऱ्यांनी 'चलो दिल्ली'चा नारा देत राजधानी दिल्लीकडे कूच केली. परंतु, करोना संक्रमण आणि कायदे-सुव्यवस्थेच्या पार्श्वभूमीवर या आंदोलकांना दिल्लीच्या वेगवेगळ्या सीमांवरच अडवण्यात आलं. गेल्या जवळपास दोन महिन्यांपासून शेतकऱ्यांनी इथेच आपलं बस्तान मांडलंय. ​कृषी कायद्यांविषयी काय आहे सरकारचा दावा? नवीन कृषी सुधारणा कायदे 'एक राष्ट्र एक बाजारपेठ' या धोरणाशी सुसंगत आहेत. तीन कृषी सुधारणा कायदे देशातील कृषीक्षेत्राचे भविष्य पालटतील. कृषी क्षेत्राला ग्रासून टाकणाऱ्या मूलभूत समस्यांचं निराकरण या कायद्यांद्वारे होऊ शकेल. शेतकरी आता आपल्या कृषीमालाचे मूल्य ठरवण्यास सक्षम होईल. स्वतःच्या शेतातील उत्पादन कृषी उत्पन्न बाजार समिती (एपीएमसी) मध्ये विकायचा की खुल्या बाजारात हा पर्याय त्याला खुला राहील. शेतीमाल कोणत्या दराने विकायचा याचेही अधिकार शेतकऱ्याला मिळतील, असा दावा सरकारकडून केला जातोय. या कायद्यामुळे मध्यस्थांचे हितसंबंध दुखावले गेल्यानं या कायद्याविरुद्ध आवाज उठवला जात आहे, असंही सरकारकडून सांगितलं जातंय. ​शेतकरी संघटना - सरकार दरम्यान झालेल्या चर्चेत काय घडलं २३ जानेवारी रोजी शेतकरी संघटनांचे नेते आणि केंद्रातील मोदी सरकारचे मंत्री यांच्यात अकराव्या वेळेस चर्चा पार पडली. परंतु, या चर्चेतून काहीही निष्पन्न होऊ शकलेलं नाही. दोन्ही पक्ष आपापल्या मुद्यावर ठाम आहेत. या बैठकीनंतर कृषीमंत्री नरेंद्र सिंह तोमर यांनी शेतकरी संघटनांच्या सहकार्याबद्दल आभार मानले तसंच स्थगित कायद्यांवरील प्रस्तावावर चर्चा करायची असेल तर सरकार आणखीही बैठकीसाठी तयार असल्याचं त्यांनी म्हटलंय. अकराव्या वेळेस पार पडलेल्या बैठकीत दोन्ही पक्षांची आमने-सामने बसून चर्चा अर्धा तासही झाली नाही. मंत्र्यांनी आम्हाला जवळपास साडे तीन तास वाट पाहायला लावली, असा आरोप शेतकरी नेत्यांनी केला.  ​काय आहेत शेतकऱ्यांच्या मागण्या? - शेतीविषयक कायदे रद्द करण्यासाठी संसदेचं विशेष अधिवेशन बोलवण्यात यावं - किमान हमीभाव (MSP) आणि पिकांच्या खरेदीचा राज्यांना हक्क द्या - केंद्रानं राज्यांच्या अधिकारक्षेत्रात हस्तक्षेप करू नये - पारंपरिक खरेदी प्रणाली कायम राहील याची हमी द्या - स्वामीनाथन समितीचा अहवाल लागू करून उत्पादन खर्चाच्या सरासरी किंमतीपेक्षा कमीतकमी ५० टक्के अधिक हमीभाव द्यावा - कृषी वापरासाठी डिझेलच्या किंमतीत ५० टक्क्यांची कपात करा - एनसीआर भागातील वायू गुणवत्ता व्यवस्थापनावरील आयोग तसंच त्याचसंबंधीचा अध्यादेश २०२० रद्द करा. - सोबतच पेंढा जाळण्यासाठी तरतूद करण्यात आलेली शिक्षा आणि दंड हटविण्यात यावा - पंजाबमध्ये भाताचा पेंढा जाळल्याबद्दल अटक करण्यात आलेल्या शेतकऱ्यांची ताबडतोब सुटका करा - विद्युत अध्यादेश २०२० रद्द करा - शेतकरी आंदोलना दरम्यान शेतकरी नेत्यांविरोधातील सर्व खटले मागे घेण्यात यावेत व त्यांची सुटका केली जावी  ​शेतकरी आंदोलनात कोणकोणत्या शेतकरी संघटनांचा समावेश आहे? संयुक्त किसान मोर्चा आणि अखिल भारतीय किसान संघर्ष समन्वय समिती या संघटनांच्या समन्वयाच्या अंतर्गत राजधानीच्या सीमेवर शेतकरी एकत्रितपणे आपला निषेध नोंदवित आहेत. यामध्ये, भारतीय किसान युनियन (उग्रहन), किसान स्वराज्य संघटना, जय किसान आंदोलन, अखिल भारतीय किसान महासभा, कर्नाटक राज्य रायठा संघ, नॅशनल अलायन्स फॉर पीपल्स मूव्हमेंट्स, लोकसंघर्ष मोर्चा, अखिल भारतीय शेतकरी - शेतमजूर संघटना, किसान मजूर संघर्ष समिती, राष्ट्रीय शेतकरी-मजूर संघटना, क्रांतिकारी किसान संघ, आशा-किसान स्वराज्य, पंजाब किसान संघ, स्वाभिमानी शेतकरी संघटना, किसान संघर्ष समिती अशा देशभरातील विविध शेतकरी संघटनांनी सहभाग घेतला आहे. 
शेतकरी संघटना - सरकार दरम्यान आज चर्चेची आठवी फेरी, तोडगा निघणार?|Shubhangi Palve|Updated: 08 Jan 2021, 09:07:00 AM||म. टा. विशेष प्रतिनिधी, नवी दिल्ली : मोदी सरकारचे प्रतिनिधी मंत्री आणि आंदोलक शेतकरी यांच्यात आज (शुक्रवार) होणाऱ्या आठव्या फेरीच्या चर्चा होणार आहे. या फेरीतही फक्त कायदे रद्द करण्यावरच चर्चा होईल, असे शेतकरी नेत्यांनी यापूर्वीच स्पष्ट केले आहे. दरम्यान, केंद्राच्या तीन कृषी कायद्यांविरुद्ध ४३ दिवसांपासून राजधानी दिल्लीच्या विविध सीमांवर आंदोलन करीत असलेल्या शेतकऱ्यांनी गुरुवारी पाच हजार ट्रॅक्टरची रॅली काढून मोदी सरकारविरुद्ध शक्तिप्रदर्शन केले; तसेच प्रजासत्ताकदिनी नियोजित 'किसान परेड'चा 'सराव' केला. दिल्लीच्या सिंघू, टिकरी, गाझीपूर आणि हरियाणा-राजस्थान सीमेवरील शाहजहाँपूर येथून शेतकरी मोर्चात सहभागी झाले. हजारो शेतकऱ्यांनी कुंडली-मनेसर-पलवल-केएमपी बायपास आणि कुंडली-गाझियाबाद-पलवल बायपासवर पाच हजार ट्रॅक्टर आणि अन्य वाहनांसह रॅली काढली. रॅलीमुळे दिल्लीकडे जाणाऱ्या सर्व महामार्गांवरील; तसेच आसपासच्या भागातील वाहतूक विस्कळित झाली. ट्रॅक्टर रॅलीत महिलांनी मोठ्या संख्येने भाग घेतला. शेतकऱ्यांच्या आंदोलनाच्या समर्थनार्थ बिहारसह देशभरात अनेक ठिकाणी अनिश्चित काळासाठी धरणे आंदोलन सुरू झाले आहे. २००६ पासून कृषी सुधारणा लागू झालेल्या बिहारमधील शेतकरी सर्वाधिक पीडित असून, मोदी सरकारने आणलेल्या कृषी सुधारणा स्वीकारू नये, असे आवाहन बिहारचे शेतकरी करीत असल्याचे संयुक्त किसान मोर्चाचे म्हणणे आहे. शेतकरी आंदोलनाला बदनाम करून फूट पाडण्यासाठीच काही समाजकंटक शिरले असून त्याची चौकशी संयुक्त किसान मोर्चाच्या शिस्तपालन समितीकडून करण्यात येत असल्याचे प्रा. दर्शन पाल यांनी सांगितले. 'आंदोलन तबलिगींप्रमाणे होता कामा नये' 'गेल्या वर्षी नवी दिल्लीत झालेल्या तबलिगींच्या मेळाव्यातून धडा घ्यायला हवा. नवी दिल्लीत सुरू असलेले शेतकऱ्यांचे आंदोलन या मेळाव्यांप्रमाणे होऊ नये,' असे सर्वोच्च न्यायालयाने म्हटले आहे. करोना साथरोगाचा प्रसार आटोक्यात ठेवण्यासाठी केंद्र सरकारने योग्य ते प्रयत्न करणे गरजेचे असल्याचेही सर्वोच्च न्यायालयाने म्हटले आहे. 'तुम्ही काय घडत आहे हे सांगायला हवे,' असे सरन्यायाधीश शरद बोबडे यांनी सॉलिसिटर जनरल तुषार मेहता यांना सुनावले. सुप्रिया पंडिता यांनी वकील ओमप्रकाश परिहार यांच्यामार्फत केलेल्या याचिकेच्या सुनावणीदरम्यान सर्वोच्च न्यायालयाने हे मत नोंदवले आहे. 
farm laws : नवीन कृषी कायद्यांवरून सुप्रीम कोर्टाची केंद्राला नोटीस, सरकारला विचारले...|Sachin Fulpagare|Updated: 10 Feb 2021, 12:36:00 AM||नवी दिल्ली: केंद्र सरकारच्या नवीन तीन कृषी कायद्यांविरोधात ( farm laws ) शेतकऱ्यांचं गेल्या अनेक दिवसांपासून आंदोलन ( farmers protest ) सुरू आहे. दुसरीकडे विरोधी पक्षांनी या मुद्द्यावरून केंद्र सरकारला संसदेत घेरण्याचा प्रयत्न केला आहे. आता या प्रकरणी सुप्रीम कोर्टात ( supreme court ) याचिका दाखल करण्यात आली आहे. या याचिकेवरून सुप्रीम कोर्टाने केंद्र सरकारला नोटीस बजावली असून विचारणा केली आहे. फक्त केंद्र सरकारलाच नव्हे तर उत्तर प्रदेश सरकारलाही सुप्रीम कोर्टाने नोटीस बजावली आहे. नवीन तिन्ही कृषी कायद्यांची अंमलबजावणीसाठी सर्व पीठ गिरण्यांच्या मागणीवरून सुप्रीम कोर्टाने केंद्र आणि उत्तर प्रदेश सरकारला नोटीस बजावली आहे. त्याबरोबरच कृषी कायद्यांच्या इतर मुद्द्यांवर प्रलंबित असलेल्या अन्य याचिकांची सुनावणीही या कायद्यांची अंमलबजावणी करण्याची मागणी करणाऱ्या याचिकांसोबत घेण्याचे निर्देश कोर्टाने दिले आहेत. उत्तर प्रदेशच्या अलिगढच्या रामवे फूड्स लिमिटेड आणि आरसीएस रोलर फ्लोर मिल्स लिमिटेड या दोन मैदा गिरण्यांनी नवीन कृषी कायद्यांच्या समर्थनार्थ सुप्रीम कोर्टात याचिका दाखल केली आहे. केंद्र सरकार आणि उत्तर प्रदेश सरकारला तीन नवीन कृषी कायदे लागू करण्याचे निर्देश द्यावेत, अशी मागणी याचिकेतून करण्यात आली आहे. रोलर फ्लोर मिलमध्ये एकूण उत्पादनांपैकी ३० टक्के गव्हाचा उपयोग सुप्रीम कोर्टाचे सरन्यायाधीश एस. ए. बोबडे यांच्या अध्यक्षतेखालील तीन सदस्यांच्या खंडपीठाने मंगळवारी ही नोटीस बजावली. यापूर्वी अ‍ॅडव्होकेट डीके गर्ग यांनी या कायद्यांचे समर्थन केले. रोलर-फ्लोर मिल या मोठ्या प्रमाणावर गहू खरेदी करतात. रोलर फ्लोर मिल गव्हाच्या एकूण उत्पादनांपैकी ३० टक्के गव्हाचा उपयोग करतात. यामुळे तिन्ही नवीन कृषी कायदे लागू केले जावेत, अशी त्यांची याचिकेतून मागणी आहे. PM Narendra Modi : मनमोहन - सिंह, पवार यांच्यावर घूमजावचा आरोप देशात सुमारे २००० रोलर फ्लोर मिल आहेत. या मिल मोठ्या प्रमाणात पीठ, मैदा, रवा आणि कोंडा तयार करतात. या मिल गव्हाच्या प्रमुख ग्राहक आहेत. कृषी उत्पन्नाच्या मोठ्या भागधारक आहेत. म्हणून कोर्टाने स्थापन केलेल्या समितीतही त्यांचे प्रतिनिधी असावेत. जेणेकरून कायद्याचे समर्थन करणार्‍यांच्या अडचणी आणि तक्रारींचा विचार केला जाईल. बहुतेक राज्यांतील शेतकरी आणि व्यापाऱ्यांना प्रति क्विंटल १५० ते २०० रुपयांपर्यंत अनावश्यक खर्च करावा लागतो. याचं कारण म्हणजे सध्याच्या यंत्रणेतील त्रुटी, असं याचिकेत नमूद करण्यात आलं आहे. Red Fort Violence : लाल किल्ला हिंसाचारातील मुख्य आरोपी दीप सिद्धूला अटक 'कायदे शेतकरी आणि याचिकाकर्ते दोघांच्याही हिताचे' नवीन कायदा अस्तित्वात आल्यानंतर गव्हाची खरेदी हे कृषी उत्पन्न बाजार समितीच्या बाहेरही होऊ शकते. अन्न प्रक्रिया उद्योग, जसे की याचिकाकर्ते आहेत, हे थेट शेतकऱ्यांकडून कृषी उत्पन्न खरेदी करू शकतील आणि यामुळे अनावश्यक खर्चांची बचतही होईल. नवीन कायद्यांमध्ये शेतकऱ्यांचे हित जपले गेले आहे. शेतकऱ्यांच्या कृषी उत्पन्नाची रक्कम तीन दिवसांत देण्याची तरतूद आहे आणि तसे न झाल्यास शेतकरी एसडीएम किंवा संबंधित प्राधिकरणाकडे तक्रार करू शकतात. हे कायदे शेतकरी आणि याचिकाकर्ते या दोघांच्याही हिताचे आहेत, असं सरकारचं म्हणणं आहे. सुप्रीम कोर्टाने गेल्या महिन्यात १२ जानेवारील नवीन तीन कृषी कायद्यांच्या अंमलबजावणीला स्थगिती दिली होती. तसंच ४ सदस्यांची समिती नेमली होती. 
'गुन्हे मागे घ्या, इंटरनेट सुरू करा... तेव्हाच चर्चा सुरू होईल'|Shubhangi Palve|Updated: 04 Feb 2021, 02:53:00 PM|हायलाइट्स: अद्यापही काही शेतकरी आंदोलक बेपत्ता दिल्लीच्या सीमेवर लोखंडी खिळ्यांची भिंत इंटरनेट सेवा बंद, आंदोलनकर्त्या शेतकऱ्यांना भेटण्याची परवानगी नाही|नवी दिल्ली : केंद्रानं लागू केलेल्या तीन कृषी कायद्यांविरोधात आता शेतकरी आंदोलन आता तापलंय. सद्यस्थितीत सरकारशी चर्चा करणं शक्य नाही, असं शेतकरी संघटनांनी स्पष्ट केलंय. जेव्हापर्यंत निर्दोष शेतकऱ्यांवर आणि शेतकरी नेत्यांवर दाखल करण्यात आलेले गुन्हे मागे घेतले जात नाही, या भागातील इंटरनेट सेवा पुन्हा सुरळीत होत नाही तेव्हापर्यंत चर्चेची शक्यताच शेतकरी नेत्यांनी फेटाळून लावलीय. दिल्ली सरकारकडून आम्हाला ११५ लोकांची एक यादी मिळाली आहे. परंतु, अद्यापही आमचे सहा लोक बेपत्ता आहेत, असंही शेतकऱ्यांनी स्पष्ट केलंय. २६ जानेवारी रोजी प्रजासत्ताक दिनी लाल किल्ला आणि दिल्लीच्या इतर परिसरात उसळलेल्या हिंसाचारानंतर अनेक शेतकरी बेपत्ता आहेत. आम्ही लोकांसोबत हेल्पलाईन क्रमांक शेअर केलेला आहे. लोक फोन करून बेपत्ता असलेल्या आपल्या नातेवाईकांची माहिती आमच्यापर्यंत पोहचवत आहेत, अशा परिस्थितीत सरकारसोबत चर्चा होणार नाही, अशा स्पष्ट शब्दांत शेतकरी नेत्यांनी सरकारला सुनावलंय. शेतकऱ्यांविरोधात दिल्लीच्या सीमेवर लोखंडी खिळ्यांची भिंतच उभी करण्यात आली आहे. तारांचा वापर करण्यात आला आहे. अशा परिस्थितीत चर्चा होणार नाही, असंही त्यांनी म्हटलंय. दुसरीकडे, आज विरोधी पक्षाचे १५ खासदार गाझीपूर सीमेवर आंदोलनकर्त्या शेतकऱ्यांची भेट घेण्यासाठी पोहचले होते. परंतु, पोलिसांनी मात्र खासदारांना बॅरिकडेस घालून रोखलं. अनेकदा विनंती करूनही शेतकऱ्यांची परवानगी न मिळाल्यानं या खासदारांना आंदोलनकर्त्यांची भेट न घेताच माघारी परतावं लागलंय. गाझीपूर सीमेवर काय आहे सद्यस्थिती? - दिल्ली - उत्तर प्रदेशला जोडणाऱ्या गाझीपूर सीमेवर रस्त्यांवर पोलिसांकडून मोठे बॅरिकेडस लावून रस्ता अडवण्यात आला आहे - कुणीही सीमा ओलांडू नये यासाठी ठिकठिकाणी तारांचं जाळं उभारण्यात आलं आहे - रस्त्यावर मोठमोठाले खिळे लावण्यात आले आहेत जेणेकरून एखाद्या गाडीनं सीमा ओलांडण्याचा प्रयत्न केला तरीही गाड्यांची चाकं निकामी होऊ शकतील - हायवेवर काही ठिकाणी सहा फूट खोल खड्डे खोदण्यात आले आहेत - राष्ट्रीय महामार्गावर गाड्या तर दूरच परंतु, कुणी पायी प्रवास करू शकत नाही - बॅरिकेडस् जवळ शेकडो जवान हत्यारांसहीत तैनात करण्यात आले आहेत - सीमेवर फायर ब्रिगेड, दंगल नियंत्रण वाहन आणि वॉटर कॅनन चालवणारी 'वरुण' नावाची गाडीही तैनात आहे... या गाड्यांची तोंड आंदोलक शेतकऱ्यांच्या बाजुनं असलेल्या अवस्थेत आहेत - प्रजासत्ताक दिनापासून या भागातील इंटरनेट सेवा खंडीत करण्यात आलीय - आंदोलनस्थळाला सुरक्षा यंत्रणेकडून घेराव घालण्यासाठी जवानांच्या अनेक तुकड्या तैनात करण्यात आल्या आहेत शेतकरी आंदोलन आणि भारत बंद, किती राजकारण किती वास्तव? 
​शेतकरी आंदोलन; केंद्राचे प्रतिज्ञापत्र, सुप्रीम कोर्टाच्या निकालाची आज शक्यता|Sachin Fulpagare|Updated: 12 Jan 2021, 08:11:00 AM||नवी दिल्लीः शेतकरी आंदोलन ( farmers protest ) प्रकरणी सुप्रीम कोर्टाने ( supreme court ) कडक भूमिका घेतल्यानंतर केंद्र सरकारने कोर्टात प्राथमिक प्रतिज्ञापत्र दाखल केलं आहे. आंदोलन करणाऱ्या शेतकऱ्यांमधील 'गैरसमज' दूर करण्याची गरज असल्याचं केंद्राने कोर्टाला सांगितलं. केंद्र सरकार आणि संसदेने कुठल्याही समितीने दिलेल्या प्रक्रियेचं पालन केलं नाही, असा गैरसमज आंदोलन करणाऱ्या शेतकऱ्यांमध्ये आहे, असं कृषी मंत्रालयाने ( agriculture ministry ) कोर्टाला सांगितलं हे कायदे घाईघाईने केले गेलेले नाहीत. तर गेल्या दोन दशकांच्या विचारविनिमयातील निष्कर्षातून समोर आले असल्याचं प्रतिज्ञापत्रात म्हटलं आहे. देशातील शेतकरी आनंदी आहेत. कारण त्यांना आपलं उत्पन्न विकण्यासाठी विद्यमान पर्यायांसोबत अतिरिक्त पर्यायही देण्यात आला आहे. या कायद्याद्वारे शेतकर्‍यांचा कोणताही मूळ अधिकार हिसकावला जात नाहीए हे स्पष्ट आहे. शेतकऱ्यांमधील कोणताही गैरसमज दूर करण्यासाठी केंद्र सरकारने पूर्ण प्रयत्न केला आहे आणि कुठल्याही प्रयत्नात कसर सोडलेली नाही, असं प्रतिज्ञापत्रात म्हटलं आहे. दिल्लीच्या सीमेवर ४७ दिवसांपासून शेतकऱ्यांचं आंदोलन सुरू आहे. आंदोलन करणाऱ्या शेतकऱ्यांनी २६ जानेवारीला ट्रॅक्टर रॅली काढण्याचा इशारा दिला आहे. शेतकऱ्यांच्या या ट्रॅक्टर रॅलीवर बंदी आणण्याची मागणी केंद्र सरकारने कोर्टात अर्जाद्वारे केली आहे. केंद्राच्या या अर्जावर मंगळवारी सुप्रीम कोर्टात सुनावणी होण्याची शक्यता आहे. पीएम किसान योजनेचा पैसा 'चुकीच्या' हातांत, RTI अंतर्गत माहिती उघड कुठल्याही समितीसमोर हजर होणार नाही समिती स्थापन करण्याची सुप्रीम कोर्टाने सूचना यापूर्वी शेतकरी संघटनांनी फेटाळून लावली आहे. सुप्रीम कोर्टाने स्थापन केलेल्या कोणत्याही समितीसमोर हजर राहणार नाहीत, असं शेतकरी संघटनांनी म्हटलंय. केंद्र सरकारचा हट्ट आणि शेतकऱ्यांबद्दलची निष्काळजी हे याला जबाबदार आहे, असं शेतकरी संघटनांनी सांगितलं. केंद्र सरकारच्या भूमिकेमुळेच त्यांनी हा निर्णय घेतल्याचं संघटनांचं म्हणणं आहे. केंद्रानं कृषी कायद्यांना स्थगिती द्यावी अन्यथा आम्ही देऊ : सर्वोच्च न्यायालय सुप्रीम कोर्टाचा निकाल मंगळवारी येण्याची शक्यता या प्रकरणी मंगळवारी कोर्ट आपला निकाल देऊ शकतं, असं सुप्रीम कोर्टाचे सरन्यायाधीश एस. ए. बोबडे, न्यायमूर्ती ए. एस. बोपन्ना आणि न्यायमूर्ती व्ही. राममासुब्रमण्यन यांनी सांगितलं. यासंदर्भातील माहिती कोर्टाच्या वेबसाइटवरही देण्यात आली आहे. शेतकर्‍यांच्या प्रश्नावर वेगवेगळ्या भागात कोर्टाकडून निर्देश दिले जाण्याची शक्यता वर्तवली जात आहे. 
शेतकऱ्यांना 'दहशतवादी' म्हटल्यावर भडकली हिमांशी खुराना, कंगनाची केली बोलती बंद|Madhura Nerurkar|Updated: 05 Feb 2021, 01:08:00 PM||मुंबई - शेतकरी आंदोलनाचा वाद दिवसेंदिवस अधिकच चिघळत चालला आहे. पॉप स्टार रिहानाने शेतकरी आंदोलनाला दिलेल्या जाहीर पाठिंब्यानंतर संपूर्ण जगातून त्यावर प्रतिक्रिया येण्यास सुरुवात झाली. तसेच हिंदी सिनेसृष्टीतील कलाकारांनीही आपल्या भूमिका स्पष्ट केल्या. रिहानाच्या ट्विटला प्रतिउत्तर देत कंगना रणौतने तिला चांगलंच धारेवर धरलं होतं. तिने आपल्या ट्विटमध्ये दिल्लीच्या सीमेवर आंदोलन करणारे शेतकरी नसून दहशतवादी आहेत, असं म्हटलं होतं. ज्या रिहानाला कंगनाने म्हटलं होतं मुर्ख, करोनाच्या लढाईसाठी दिलं जातं तिचं उदाहरण सोशल मीडियावर वारंवार कंगना आंदोलनकर्त्या शेतकऱ्यांना दहशतवादी म्हणत असल्याने पंजाबी अभिनेत्री हिमांशी खुराना तिच्यावर प्रचंड भडकली. हिमांशीने कंगनाला ट्विटरवर तिच्याच भाषेत उत्तर दिलं. हिमांशीने ट्वीट करत लिहिलं की, 'हे जे प्रत्येकवेळी शेतकऱ्यांना दहशतवादी म्हणत आहेत, त्याचे पडसाद कुठपर्यंत उमटतील याची जाणीव तुला आहे का? संपूर्ण जग आपल्याकडे वेगळ्या नजरेने बघेल. आपल्या नवीन पिढीला कोणत्या अडचणींना सामोरं जावं लागेल, याचा विचार का नाही करत? स्वतःच्या फायद्यासाठी एका मोठ्या समुदायावर प्रश्नचिन्ह उभं करताय? का?' पुढे तिने लिहिलं, 'भारत आमचाही देश आहे आणि आम्ही आमच्या देशासोबत आहोत. देशाचे तुकडे करायला तुम्ही सुरुवात केली. देशातील एका राज्याला जर एखादी गोष्ट मान्य नाही तर, आम्ही त्याबद्दल बोलू नये का?' हिमांशीने तिच्या ट्विटरवर आणखी एक पोस्ट टाकली, ज्यात ती कंगनाला प्रश्न विचारतेय. लगाम लावला! कंगना रणौतवर ट्विटरने घेतली अॅक्शन, डिलीट केले 'आक्षेपार्ह' ट्वीट तिने लिहिलं, 'मी मान्य करते की बाहेरच्या लोकांनी आमच्या देशातल्या घडामोडींबद्दल बोलू नये. पण, जेव्हा आपलेच लोकप्रिय अभिनेते शेतकऱ्यांना दहशतवादी ठरवून देशाचे तुकडे करण्याबाबत बोलत आहेत तेव्हा कोणी काहीच का बोलत नाही? आम्हाला दहशतवादी बोलून हे भारताच्या सुरक्षेबाबत प्रश्नचिन्ह उभं करत आहेत. एवढे दहशतवादी भारतात कुठून आले... वाह लॉजिक तर बघा. भारताला एकत्र करण्याआधी प्रत्येक समुदायाचा आदर करायला शिका.' हिमांशीचा शेतकरी आंदोलनाला सुरुवातीपासूनच पाठिंबा आहे. या आधीही कंगनाला तिने असेचं खडे बोल सुनावले होते.
कृषी कायदे: अनिल घनवट म्हणाले, '...तर आम्ही शेतकऱ्यांकडे जाऊ'|Sachin Fulpagare|Updated: 13 Jan 2021, 03:00:00 AM||म. टा. प्रतिनिधी, नगरः कृषी कायद्यांच्या ( farm laws ) पडताळणीसाठी सर्वोच्च न्यायालयाने ( supreme court appointed committee ) नियुक्त केलेल्या समितीमध्ये शरद जोशी प्रणित शेतकरी संघटनेचे प्रदेशाध्यक्ष अनिल घनवट ( anil ghanwat ) यांचा समावेश आहे. या समितीतील सदस्यांच्या नावावरून वेगळी चर्चा सुरू असताना घनवट यांनी मात्र संवादातून प्रश्न सोडविण्याची भूमिका घेतली आहे. सर्वोच्च न्यायालयाच्या निर्णयाचे स्वागत करताना ते म्हणाले की, आंदोलक शेतकऱ्यांनी या समितीपुढे येऊन चर्चा करावी, जर शेतकरी आले नाही तर आम्ही त्यांच्याकडून जाऊ. शेतकऱ्यांच्या हिताचा निर्णय व्हावा, अशी भूमिका असल्याचे त्यांनी स्पष्ट केले. घनवट नगर जिल्ह्यातील श्रीगोंदा फॅक्टरी येथील आहेत. गेल्या अनेक वर्षांपासून ते शेतकरी संघटनेत कार्यरत आहेत. या कृषी कायद्यांना काही अटींवर त्यांचा पाठिंबा असल्याचे यापूर्वीच स्पष्ट झाले आहे. आज अचानकपणे सर्वोच्च न्यायालयाने समितीमध्ये त्यांच्या नावाची घोषणा केली. तेव्हापासून घनवट अधिकच प्रकाश झोतात आले आहेत त्यांच्या रुपाने एका मराठमोळ्या नेत्याला राष्ट्रीय पातळीवरील कायदेविषयक समितीत स्थान मिळाले आहे. कृषी पदवधीर असलेले धनवट स्वत:ची शेती सांभाळून शेतकरी संघटनेचे काम करीत आहेत. विविध प्रश्नांवर त्यांनी आंदोलने केली आहेत. कृषी कायद्यांना मात्र सुरवातीपासूनच त्यांचा पाठिंबा असल्याचे दिसून येते. या कायद्याच्या विरोधात पुकारण्यात आलेल्या बंदमध्ये त्यांच्या संघटनेचा सहभाग नव्हता. तसे जाहीर आवाहनच घनवट यांनी केली होते. त्यानंतर वेळोवेळी त्यांनी या कायद्याला पाठिंबा देणारी भूमिका घेतली होती. दोन दिवसांपूर्वी मराठवाड्यातील एका कार्यक्रमात भूमिका मांडता ते म्हणाले होते, ‘केंद्र सरकारने नवे कृषी कायदे करताना आवश्यक वस्तू कायद्यात ठेवलेली तरतूद मागे घेऊन शेतमाल पूर्णपणे नियंत्रणमुक्त केला पाहिजे. हा हस्तक्षेप कायमस्वरूपी थांबवला, तर शेतकरी संघटना नव्या कृषी कायद्यांचा प्रचार करेल.’ 'कृषी कायदे बनवणारेच सुप्रीम कोर्टाच्या समितीत, आंदोलन सुरूच राहणार' कृषी कायदे : न्यायालयानं गठीत केलेल्या समितीत कुणाचा समावेश? जाणून घ्या समितीवर निवड झाल्यानंतरही त्यांची हीच भूमिका कायम आहे. प्रसार माध्यमांकडे प्रतिक्रिया व्यक्त करताना ते म्हणाले, ‘’समिती नियुक्त करण्याचा सर्वोच्च न्यायालयाचा निर्णय चांगला आहे. आंदोलक शेतकऱ्यांनी या समितीपुढे चर्चा करण्यासाठी यावे. ते आले नाहीत तर आम्ही त्यांच्याकडे जाऊन चर्चा करू. यात कोणतेही राजकारण नाही. कृषी कायद्यात सुधारणांना वाव आहे, असे आमचे मत आहे. कायदे करण्यापूर्वी शेतकऱ्यांसोबत व्यापक चर्चा झाली असती तर ही वेळ आली नसती. मात्र, आता दोन्ही बाजूंनी हट्ट सोडून चर्चा करावी आणि योग्य त्या सुधारणा करून शेतकऱ्यांचे हित साधावे.’’ 
farmers protest : शेतकरी संघटना आक्रमक; ट्रॅक्टर परेडनंतर आता १ फेब्रुवारीला संसदेवर मोर्चा|Sachin Fulpagare|Updated: 25 Jan 2021, 07:48:00 PM||नवी दिल्लीः प्रजासत्ताक दिनाचा सोहळा शांततेत आणि यशस्वीपणे पार पाडण्यासाठी प्रशासन व्यग्र आहे. अशातच आता आंदोलन करणाऱ्या शेतकरी नेत्यांनी सरकारला इशारा दिला आहे. येत्या १ फेब्रुवारी दिल्लीच्या वेगवेगळ्या सीमेवरून संसदेवर पदयात्रा काढण्यात येईल, असं क्रांतिकारक शेतकरी संघटनेचे नेते दर्शन पाल यांनी सांगितलं. उद्या २६ जानेवारीच्या किसान ट्रॅक्टर परेडनंतर ही पदयात्रा काढण्यात येईल. कारण सरकार आमच्या मागण्या मान्य करण्यास तयार नाही, असं शेतकरी नेते म्हणाले. कृषी कायद्यांच्या मुद्द्यावर शेतकरी संघटना आणि सरकारच्या प्रतिनिधिंमध्ये अनेक बैठका झाल्या. पण त्यावर कुठलाही तोगडा निघू शकलेला नाही. गेल्या दोन महिन्यांपासून केंद्राचे हे कृषी कायदे रद्द करण्याच्या मागणीसाठी शेतकरी आंदोलन करत आहेत. आता शेतकरी संघटना आक्रमक झाल्या असून संसदेवर मोर्चा काढण्यात येणार आहे. कायदा संसदेत मंजूर झाला होता. यामुळे आता आम्ही संसेदवर मोर्चा काढू, असं आंदोलन करणाऱ्या शेतकरी संघटनांनी म्हटलं आहे. केंद्राचे हे तीन नवीन कृषी कायदे रद्द करण्यासाठी पंजाबमधील शेतकरी नोव्हेंबरपासून आंदोलन करत आहे. सर्वप्रथम शेतकरी सिंघू सीमेवर आंदोलनाला बसले. यानंतर दिल्लीच्या वेगवेगळ्या सीमांवर आंदोलन करण्यात येत आहे. ट्रॅक्टर रॅली उधळण्यासाठी पाकिस्तानातून ३०० ट्विटर हँडल, पोलिसांचा दावा कृषी कायदे : शेतकरी आंदोलकांना समितीकडून विचारले जात आहेत हे २० प्रश्न काही दिवसांपूर्वीच शेतकऱ्यांनी ट्रॅक्टर परेड जाहीर केली होती. आता प्रशासन ही परेड सुरक्षितपणे पार पाडण्यात व्यग्र आहे. दरम्यान, या ट्रॅक्टर परेडनंतर शेतकरी संसदेवर पदयात्रा काढणार असल्याचं शेतकरी नेते दर्शन पाल यांनी जाहीर केलं. 
'रिअल हिरो' म्हणत शाहरुखनं केलं शेतकऱ्यांचं कौतुक, काय आहे व्हायरल व्हिडीओमागचं सत्य|Madhura Nerurkar|Updated: 06 Feb 2021, 11:21:00 AM||मुंबई: देशात सुरू असलेल्या शेतकरी आंदोलनाच्या मुद्द्यावरून सध्या बॉलिवूडमध्ये दोन गट पडलेले दिसून येत. पॉप स्टार रिहानानं याबाबत ट्वीट केल्यानंतर काही बॉलिवूड कलाकारांनी या आंदोलनात शेतकऱ्यांना समर्थन दिलं आहे. तर काहींनी याला भारताच्या विरोधात चुकीचा प्रचार केला जात असल्याचं म्हणत देशाच्या भूमिकेला आपला पाठिंबा दर्शवला आहे. ज्यात अक्षय कुमार, अजय देवगण यांसारख्या सेलिब्रेटींचा समावेश आहे. त्यानंतर आता अभिनेता शाहरुख खानचा एक व्हिडीओ सोशल मीडियावर व्हायरल होताना दिसत आहे. ज्यात तो शेतकऱ्यांचं कौतुक करताना दिसत आहे. शाहरुखनं शेतकऱ्यांना म्हटलं 'रिअल हिरो' सोशल मीडियावर व्हायरल झालेल्या या व्हिडीओमध्ये शाहरुख म्हणतो, सर्व शेतकरी आपले भाऊ-बहीण आहेत. तुम्ही सर्वजण रिअल हिरो आहात. मी नेहमीच दिल्ली आणि मुंबईमध्ये राहिल्यामुळे मला गावाच्या बाबत जास्त काहीच माहिती नाही. पण मी समजू शकतो की, तुम्ही सर्वजण खूप मेहनत करता. ऊन किंवा पावसाचा विचार न करता शेती करता. पण कधी कधी यात नैसर्गिक आपत्ती येतात. ज्यामुळे तुमचं खूप नुकसान देखील होतं. आंदोलनाला पाठिंबा देण्यासाठी रिहानाने घेतले १८ कोटी रुपये? कधी खूप पाऊस पडतो तर कधी दुष्काळ. अशा वेळी शेतीसाठी पाण्याची समस्या उद्भवते. तुम्ही रिअल हिरो यासाठी आहात कारण ज्यावर तुमची रोजी-रोटी अवलंबून आहे, ज्यामुळे आम्हाला रोजचं अन्न मिळतं. जर तेच तुम्हाला मिळालं नाही तर तुम्ही ते सुद्धा म्हणजे शेतीसाठी आवश्यक असेलेल्या पाण्याचे स्रोत सुद्धा तुम्ही स्वतःच निर्माण करू शकता. त्यामुळेच तुम्ही खरे हिरो आहात.          View this post on Instagram             A post shared by Shah Rukh Khan (@iamsrk)  शेतकरी आंदोलनाबाबत शाहरुखनं अद्याप आपली भूमिका स्पष्ट केलेली नाही. त्यानं सोशल मीडियावर कोणतंही ट्वीट किंवा पोस्ट शेअर केलंलं नाही. मात्र सोशल मीडियावर शाहरुखचा एक व्हिडीओ व्हायरल होताना दिसत आहे. या व्हिडीओमध्ये शाहरुख शेतकऱ्यांचं कौतुक करताना दिसत आहे. मात्र हा व्हिडीओ आताचा नसून २०१७ मधील वॉटर कॅप अवॉर्ड सोहळ्यातील आहे. हा व्हिडीओ सध्या शेतकरी आंदोलनाच्या मुद्द्याशी जोडून शेअर केला जात आहे. हा अवॉर्ड सोहळा पाणी फाऊंडेशननं आयोजित केला होता. ज्यात शाहरुखनं स्पीच दिलं होतं. अमृतानेच मला सावरलं, शिकवलं; पहिल्या पत्नीला विसरला नाही सैफ दरम्यान शेतकरी आंदोलनाच्या मुद्द्यावर शाहरुखनं अद्याप मौन बाळगलं आहे. मात्र याआधी शेतकऱ्यांना रिअल हिरो म्हणणारा शाहरुख आता शांत का असा सवाल अनेक युझर्सनी केला आहे. 
ट्विटर आणि चीनचा संबंध जोडून फसली कंगना; नेटकऱ्यांनी केलं ट्रोल|Bhagyashree Rasal|Updated: 05 Feb 2021, 07:32:00 PM||मुंबई: बेधडक वक्तव्यांमुळे सतत वादाच्या केंद्रस्थानी राहणाऱ्या अभिनेत्री कंगना रणौत हिचे दोन ट्वीट ट्विटर इंडियाने काढून टाकले आहेत. केंद्र सरकारच्या वादग्रस्त तीन कृषी कायद्यांविरोधात दिल्लीत आंदोलन करणाऱ्या शेतकऱ्यांवर कंगना सातत्याने टीका करत आहे. तिचे ट्वीट नियमांचे उल्लंघन करणारे असल्याचे सांगत ते काढून टाकण्यात आले आहेत. यानंतर कंगनानं ट्विटर हे चीनची 'कळसुत्री बाहुली' (कठपुतली) असल्याचं म्हटलं आहे. कंगनानं ट्विटर ला चीनची 'कळसुत्री बाहुली' म्हणणं चांगलंच महागात पडलं असून नेटकऱ्यांनी तिला प्रचंड ट्रोल केलं आहे. कारण, चीनमध्ये ट्विटर वापरण्यास पूर्वीपासूनच बंदी आहे. त्यामुळं नेटकऱ्यांनी कंगनाची खिल्ली उडवली आहे. दरम्यान, कंगनाचे ट्वीट पाहण्याचा प्रयत्न केल्यास 'हे ट्वीट इथे उपलब्ध नाहीत. कारण याद्वारे ट्विटरच्या नियमांचे उल्लंघन करण्यात आले आहे', असा संदेश येतो. आंतरराष्ट्रीय पॉपस्टार रिहानाने शेतकरी आंदोलनाचे समर्थन केल्यानंतर मंगळवारपासून कंगना सातत्याने पोस्ट करत आहे. शेतकरी आंदोलनाचे समर्थन करणारे कलाकार व खेळाडूंवर ती कठोर शब्दांत टीका करत आहे. अभिनेत्री तापसी पन्नू आणि दिलजीत दोसांझ यांच्याविरोधातही तिने ट्वीट केले आहेत. ट्विटरकडून कंगनाविरोधात कारवाई करण्याची ही पहिली वेळ नाही. गेल्याच महिन्यात अॅमेझॉन प्राइमवरील 'तांडव' या वेबसीरिजवरून निर्माण झालेल्या वादाबाबत केलेल्या ट्वीटनंतर तिचे अकाऊंट काही कालावधीसाठी बंद करण्यात आले होते. 
जाता जाता : प्रश्नांचे हे एकसंधसे...|महाराष्ट्र टाइम्स|Updated: 01 Feb 2021, 06:18:00 AM||'प्रश्नांचे हे एकसंधसे तुकडे, त्यावर नाचे मनीचे अबलख घोडे. या घोड्याला लगाम शोधत आहे; परि मजला गवसत नाही...' असे संदीप खरे म्हणाले होते. खरे आहे. ही कविता नीटच ऐकली होती. लक्षात ठेवली होती. प्रश्नांचे दोन एकसंधसे तुकडे आज व्हायरल होऊन छळतील, असे मनातही आले नाही. प्रश्नांचे ते दोन तुकडे. त्यावर 'त्यांचे' ते उत्तर रोकडे. ते प्रश्न त्यांना समजले असले तरी मला समजू दिले नाही. 'दिवस असे की कोणी माझा नाही अन्‌ मी कोणाचा नाही...' नाही, नाही समजले की नाही नाही, समजले! पडला प्रश्न की कळले काही? प्रश्नांचे एकसंधसे तुकडे... दिवस असे की... पत्रपरिषद माझ्यासाठी काही नवी नाही. इथल्या-तिथल्या कितीक मी केल्या आहेत. मी मनातलेच सांगतो आणि मन:पूर्वक ऐकतो मी. प्रश्नांना बगल देत नाही. प्रश्नांचे उत्तर देता, स्वत:वर विश्वास ठाम असावा, हे पुरता जाणून आहे. हे त्यांना का कळले नाही? विश्वासार्हतेला घाबरत नाही. मी हेच सांगितले असते. हे सांगतो आहे. हेच सांगणार आहे. एक संधी हुकली आहे. ती तयांनी साधली आहे. का साधली हे अजून उगमले नाही. अस्तित्वाला हजार नावे देतो; परि नाव ठेववत नाही. अस्तित्वाचे असेच बहुधा असते. नसते तरी ते असते. असते तरी ते नसते. मग मनात गोंधळ उडतो. तो गोंधळ सावरत नाही. या गोंधळात एक सूर वेगळा गवसतो. त्यातून अर्थ नेमका कळतो. कायदे आणि नियमांनी परिपूर्ण सारे असावे, पण नसतात हे मजला उमगते. मी अंतरात्म्याचे ऐकतो. ऐकलेले अमलात आणतो. जगण्यासाठी नियम-कायदे हवेतच. आग्रहाने सांगतो. लोक आग्रहाने जुळू लागतात. मी माझा राहत नाही. मला सर्वत्र दिसू गांधी लागतो अन्‌ डोईवर बापुडी गांधी टोपी. विचारा-विचारात नकळत ती घेतली हाती. मी तिच्याशी खेळण्यात व्यस्त; सदऱ्यावर 'ते' फूल माळले कुणी, हे मजला कळले नाही. मला नकोच कोणते फूल. मी तर नुसता बैरागी. आकाशाच्या छत्रीखाली भिजतो. चरख्यावर निर्धाराचा धागा विणतो. विणता विणता मनीच्या गुंत्यात गुंततो. तो सोडवत बसता, छळती ते एकसंधसे तुकडे. या प्रश्नांचे उत्तर केवळ मौनात आहे, पण मौनमूड गवसत नाही. नेमके काय होत आहे, हे कळते. पण कळून उपयोग फारसा नाही. भाग तेवढाच व्हायरल होतो. मागच्या-पुढच्या भावना कुणी समजून घेत नाही. त्यांना वाटते, मुळात प्रश्नोत्तरांची गरज नाही! मला काय वाटते हे कुणी समजून घेत नाही. प्रश्न मला विचारला होता, उत्तर माझे का नाही, हा मोठा यक्षप्रश्न आहे. विषय गंभीर आहे. मीही खंबीर आहे. अंधारात त्यांच्या हस्तक्षेपाचा अन्वयार्थ शोधत आहे. अंतरात्म्याला साद घातली आहे. आता मी केवळ अंधारात आहे. थोडे थोडे कळू लागले आहे. ''मम' म्हणताना आता हसतो थोडे, मिटून घेतो वस्तुस्थितीचे डोळे. या जगण्याला स्वप्नांचाही आता; मेघ पालवत नाही...' नाही, नाही समजले की नाही नाही, समजले! जाऊ द्या. मलाही उमजत नाही. खरे आहे... दिवस असे की... - चकोर 
सचिन, लतादीदी आणि कोहलीच्या समर्थनात नवनीत राणा, विरोधकांना दिले 'हे' उत्तर|Sachin Fulpagare|Updated: 09 Feb 2021, 08:44:00 AM||नवी दिल्ली: सचिन तेंडुलकर, लता मंगेशकर, विराट कोहलीसह इतर दिग्गज कलाकारांनी खेलेल्या ट्विटवरून वादाला तोंड फुटलं आहे. देशाच्या बाजूने आहे की देशाविरोधात हे सिद्ध करण्याची 'भारतरत्नां'ना आणि दिग्गजांना गरज नाही. ही लोकशाही आहे. आपण पाहिजे तेव्हा व्यक्त होऊ शकतो. ट्विटच्या आधारावर कुणी त्यांच्यावर भारतविरोधी असल्याचा शिक्का मारला जातो हे कितपत न्याय आहे? असं म्हणत अमरावतीच्या खासदार नवनीत कौर राणा यांनी विरोधकांवर टाका केली आहे. महाराष्ट्र सरकारने दिले चौकशीचे आदेश सचिन तेंडुलकर, लता मंगेशकर विराट कोहली आणि बॉलिवूडमधील दिग्गज कलाकारांनी केलेल्या ट्विटची चौकशी करण्याचे आदेश महाराष्ट्राचे गृहमंत्री अनिल देशमुख यांनी दिले आहेत. केंद्रातील मोदी सरकारच्या दबावाखाली या सेलिब्रिटींनी हे ट्विट केली नाहीत ना? याची चौकशी करायची आहे, महाराष्ट्रातील महाविकस आघाडी सरकार करणार आहे. कॉंग्रेसच्या तक्रारीनंतर कारवाई काँग्रेसच्या तक्रारीनंतर महाराष्ट्र सरकारने ही कारवाई सुरू केली आहे. काँग्रेसच्या शिष्टमंडळाने गृहमंत्री अनिल देशमुख यांची ऑनलाइन भेट घेतली. पॉप सिंगर रिहानाच्या ट्विटनंतर सचिन तेंडुलकर, लता मंगेशकर, विराट कोहली यांच्यासह बॉलिवूडमधील अनेक बड्या कलाकारांनी ट्विट केले. यात अनेक शब्द हे समान होते. यामुळे हे सर्व ट्विट कुठल्या दबावाखाली केली गेले आहेत का? हे तपासणे फार महत्वाचे आहे, असं महाराष्ट्र सरकारने म्हटलं आहे. PM मोदींना टिकैत यांचे उत्तर; म्हणाले, 'देश विश्वासावर चालत नाही' PM मोदींचे चर्चेचे आवाहन; शेतकरी नेते म्हणाले, 'सरकारने तारीख निश्चित करावी' 'देशातील एकता दर्शविणारे ट्वीट' गृहमंत्री अनिल देशमुख यांनी दिलेल्या चौकशीच्या आदेशावरून भाजप नेते आणि प्रवक्ते राम कदम यांनी राज्य सरकारवर निशाणा साधला आहे. सचिन तेंडुलकर, लता मंगेशकर, सुनील शेट्टी आणि अक्षय कुमार या सर्वांनी विदेशी नागरिकांच्या कटाविरोधात ट्विट केलं होतं. यात भारताची एकजूट आणि आम्ही सर्व एक आहोत, असा संदेश दिला गेला. मग महाराष्ट्र सरकार या ट्वीटला देशविरोधी कसे म्हणते? महाराष्ट्र सरकार या वयात लतादीदींच्या ट्वीटची चौकशी करेल, असेही ते म्हणाले. ही एक लाजिरवाणी गोष्ट आहे. देशाविरूद्ध असलेल्या शक्तींचा प्रवक्ता म्हणून कॉंग्रेस पक्ष कार्यरत आहे, अशी टीकाही कदम यांनी केली. 
राकेश टिकैत म्हणाले, रिहानाला ओळखत नाही पण ती तुमचं काही नेणार आहे का?|Madhura Nerurkar|Updated: 05 Feb 2021, 11:24:00 AM||मुंबई - दिल्लीच्या सीमेवर शेतकरी आंदोलन अजूनही सुरु असून देशभरातून नागरिकांचं समर्थन मिळाल्यानंतर त्यांना परदेशातूनही कलाकारांचा पाठिंबा मिळाला. शेतकऱ्यांच्या आंदोलनाला हॉलिवूड पॉप स्टार रिहाना ने आपल्या ट्विटमधून समर्थन दर्शवलं. त्यावर बॉलीवूड अभिनेत्यांनीही आपल्या प्रतिक्रिया दिल्या. आम्ही भारताचे नागरिक आहोत आणि बाहेरच्या कलाकारांनी यात बोलू नये, असंही तिला सांगितलं गेलं. आता शेतकरी आंदोलनातील मुख्य नेते राजेश टिकैत यांनीही रिहानावर आपली प्रतिक्रिया दिली आहे. रिहानाने समर्थन दिल्यानंतर देशातील वातावरण अचानक बदलल्याने राजेश यांनी आपलं मत मांडलं. रिहाना तुमचं काही घेऊन जाणार आहे का, असा सवाल त्यांनी केला. टिकैत म्हणतात, 'मला रिहाना कोण आहे, कुठली आहे हे माहीत नाही. परंतु, एखादा परदेशी कलाकार जर शेतकरी आंदोलनाला पाठिंबा देत असेल तर तो तुमच्याकडून काही घेऊन जाणार नाहीये.' ज्या रिहानाला कंगनाने म्हटलं होतं मुर्ख, करोनाच्या लढाईसाठी दिलं जातं तिचं उदाहरण रिहानाच्या ट्विटनंतर मिया खलिफानेही या आंदोलनाला पाठिंबा दिला होता. पंजाबी गायक दिलजीत दोसांज याने रिहाना वर गाणंही तयार केलं होतं. त्यानंतर बॉलिवूडमधील अनेक कलाकारांनी या गोष्टीचा विरोध केला. अक्षय कुमार, अजय देवगण, कंगना रणौत यासोबत करण जोहर, सानिया नेहवाल यांनीही ट्विट करून त्यांचा विरोध दर्शविला. यागोष्टीवरून नेटकऱ्यांनी त्यांना ट्रोलही केले. Who is Rihanna: रिहानाकडे आहे ४४०० कोटींची संपती, जाणून घ्या ३२ वर्षीय गायिकेच्या आयुष्याबद्दल भारतरत्न लता मंगेशकर व सचिन तेंडुलकर यांनीही आम्ही सरकारसोबत आहोत आणि सर्व अडचणींचा सामना करण्यासाठी खंबीर आहोत, अशी भूमिका घेतली. तर दुसरीकडे टिकैत यांनी रिहानाची पाठराखण केली असून शेतकरी पुन्हा एकदा मोठ्या आंदोलनासाठी तयार असल्याची ग्वाही दिली. 
ग्रेटा थनबर्गविरुद्ध गुन्हा नोंदवणाऱ्या दिल्ली पोलिसांना ओवैसींचा टोला|Shubhangi Palve|Updated: 05 Feb 2021, 11:24:00 AM|हायलाइट्स: दिल्ली पोलिसांत ग्रेटा थनबर्ग विरोधात गुन्हा दाखल 'विचार मांडणारी एक स्वीडिश किशोरवयीन मुलगी - भारताची सर्वात मोठी शत्रू' ' पुढचा गुन्हा जनावरांवर अत्याचार करण्याच्या आरोपाखाली सांताक्लॉजवर?'|नवी दिल्ली : शेतकरी आंदोलनाच्या समर्थनार्थ केलेल्या ट्विटनंतर स्वीडनची रहिवासी असलेली १८ वर्षीय पर्यावरण कार्यकर्ती ग्रेटा थनबर्ग हिच्याविरुद्ध दिल्ली पोलिसांत गुन्हा दाखल करण्यात आलाय. यावरच ऑल इंडिया मजलिस-ए-इत्तेहादुल मुसलमीन (एआयएमआयएम) चे प्रमुख असदुद्दीन ओवैसी यांनी प्रशासनावर निशाणा साधलाय. ग्रेटाविरोधात दाखल केलेल्या एफआयआरनंतर यावर अनेकांकडून टीका करण्यात येत आहे. लोकसभा खासदार आणि एआयएमआयएम अध्यक्ष असदुद्दीन ओवैसी यांनीही दिल्ली पोलिसांवर हल्ला चढवलाय. 'दिल्लीच्या रस्त्यांवरील सगळे गुन्हे संपुष्टात आणल्यानंतर दिल्ली पोलिसांनी आता भारताची सर्वात मोठी शत्रू असलेल्या - विचार मांडणारी एक स्वीडिश किशोरवयीन मुलगी - मुलीशी लढण्याचं आव्हान स्वीकार केलं आहे. पुढची एफआयआर कुणावर होणार? जनावरांवर अत्याचार करण्याच्या आरोपाखाली सांताक्लॉजवर?' असा टोला दिल्ली पोलिसांना लगावतानाच ओवैसी यांनी 'दिल्लीतील दंगल पीडित अद्यापही न्यायाच्या प्रतिक्षेत आहेत' असंही म्हटलंय. एफआयआरमध्ये ग्रेटाच्या नावाचा उल्लेख नाही 'भारतातील शेतकऱ्यांच्या आंदोलनाला आम्ही समर्थन देत आहोत' (We stand in solidarity with the #FarmersProtest in India) असं ट्विट करणाऱ्या ग्रेटाविरुद्ध दिल्ली पोलिसांनी १५३ ए, १२० बी सहीत आणखीही काही कलमांखाली एफआयआर दाखल केलीय. उल्लेखनीय म्हणजे, या एफआयआरमध्ये ग्रेटाच्या नावाचा उल्लेख नाही. 'भारत सरकारविरोधी टूलकिट' शेअर करणाऱ्याविरोधात गुन्हा दाखल केल्याचं दिल्ली पोलिसांनी म्हटलंय. या टूलकिटद्वारे भारतातील वातावरण बिघडवण्याचा आणि भारताच्या प्रतिमा खराब करण्याचं षडयंत्र रचल्याचा, आरोप दिल्ली पोलिसांनी केलाय. 
Farmers Protest  मोदी-टुड्रो चर्चेत शेतकरी आंदोलनावर चर्चा; कॅनडाचा दावा|Shrikant Bhosale|Updated: 12 Feb 2021, 01:07:00 PM|हायलाइट्स: काही दिवसांपूर्वी भारताचे पंतप्रधान नरेंद्र मोदी आणि कॅनडाचे पंतप्रधान जस्टीन ट्रुडो यांच्यात चर्चा या चर्चेत विविध मुद्यांवर चर्चा झाली शेतकरी आंदोलन, लोकशाही मूल्यांबाबत चर्चा झाल्याचा कॅनडाचा दावा|ओटावा: काही दिवसांपूर्वी भारताचे पंतप्रधान नरेंद्र मोदी आणि कॅनडाचे पंतप्रधान जस्टिन ट्रुडो यांच्यात फोनवरून चर्चा झाली. या चर्चेत लसीकरण, हवामान बदलासह विविध विषयावर चर्चा झाली असल्याचे भारताने म्हटले. तर, कॅनडाने दोन्ही देशांच्या पंतप्रधानांमध्ये शांततेने सुरू असलेल्या शेतकरी आंदोलनाची चर्चा झाली असल्याचे म्हटले आहे. कॅनडाच्या या वक्तव्यानंतर दोन्ही देशांमध्ये पुन्हा एकदा वाद निर्माण होण्याची शक्यता आहे. कॅनडाने जारी केलेल्या वक्तव्यानुसार दोन्ही देशांच्या पंतप्रधानांमध्ये अनेक विषयांवर चर्चा झाली. दोन्ही नेत्यांनी भारत आणि कॅनडातील लोकशाही मूल्य, सुरू असलेले आंदोलन आणि आंदोलनावर चर्चेच्या माध्यमातून तोडगा काढण्याच्या महत्त्वाबाबत चर्चा केली असल्याचे कॅनडाने म्हटले. वाचा: काश्मीरवर अमेरिकेचे ट्विट; पाकिस्तानचा थयथयाट सुरू पंतप्रधान नरेंद्र मोदी आणि कॅनडाचे पंतप्रधान जस्टीन ट्रुडो यांच्यात झालेल्या चर्चेत करोना लसीकरणात भारताकडून कॅनडाला मदत करणार असल्याची माहिती भारत सरकारकडून देण्यात आली होती. पंतप्रधान नरेंद्र मोदी यांनीदेखील ट्विट करून ट्रुडो यांना लसीकरण मोहिमेत भारत मदत करणार असल्याचे म्हटले होते. करोनाविरुद्धच्या लढाईत भारताचे महत्त्वाचे योगदान राहणार असल्याचे ट्रुडो यांनी म्हटले असल्याचे भारताने जारी केलेल्या वक्तव्यात नमूद करण्यात आले होते. वाचा: क्षेपणास्त्रांसाठी उत्तर कोरियाकडे पैसा येतो कुठून? UN ने सांगितला स्रोत वाचा: करोना: 'या' लशीला WHO ची मान्यता, मोठ्या प्रमाणावर वापर होणार या दोन्ही नेत्यांमध्ये झालेल्या चर्चेच्या तपशीलात शेतकरी आंदोलनाचा उल्लेख भारताकडून जारी करण्यात आलेल्या निवेदनात नव्हता. तर, कॅनडाने आपल्या निवेदनात याचा उल्लेख केला आहे. त्यामुळे वाद होण्याची शक्यता वर्तवण्यात येत आहे. भारतात सुरू असलेल्या शेतकरी आंदोलनाला पाठिंबा दिल्यानंतर कॅनडाचे पंतप्रधान जस्टिन ट्रुडो यांच्या वक्तव्यावर भारताने नाराजी व्यक्त केली होती. भारताने कॅनडाचे उच्चायुक्त नादिर पटेल यांना समन्स पाठवून विरोध दर्शवला. 
मोदी सरकारला घेरण्यासाठी सोनिया गांधी, शरद पवारांच्या बैठका सुरू|Shubhangi Palve|Updated: 12 Jan 2021, 09:39:00 AM||नवी दिल्ली : संसदेच्या अधिवेशनापूर्वी काँग्रेस अध्यक्ष सोनिया गांधीसहीत विरोधकांकडून मोदी सरकारला घेरण्याची तयारी सुरू करण्यात आलीय. केंद्रानं लागू केलेल्या कृषी विधेयकांना सर्वोच्च न्यायालयानं फटकार लगावल्यानं विरोधकांनाही नवं बळ मिळालंय. संसदेचं अर्थसंकल्पीय अधिवेशन २९ जानेवारी रोजी सुरू होणार आहे. राष्ट्रपती रामनाथ कोविंद यांच्या लोकसभा आणि राज्यसभा या दोन्ही सदनांच्या संयुक्त बैठकीतील संबोधनानंतर अधिवेशनाला सुरुवात होईल. सूत्रांच्या माहितीनुसार, कृषी कायद्यांविरोधात सरकारला घेरण्यासाठी रणनीती तयार करण्याच्या दृष्टीने सोनिया गांधी यांनी सोमवारी एका बैठकीचं आयोजन केलं. विरोधकांच्या बैठकीच्या निमित्तानं मोदी सरकारविरोधात एकजूट होऊन विरोध करण्याची तयारी सुरू करण्यात आलीय. या बैठकीत सोनिया यांनी काही विरोधी नेत्यांशी चर्चा केली. काही जणांशी त्या मंगळवारीही संवाद साधणार आहेत. बळाच्या जोरावर लागू करण्यात आलेले कृषी कायदे तसंच ढासळलेली अर्थव्यवस्था या स्थितीवर सरकारला घेरण्याचा प्रयत्न विरोधकांकडून करण्यात येणार आहे. काँग्रेससहीत विरोधी पक्षांकडून कृषी कायदे रद्द करण्याची मागणी केली जातेय. शरद पवारांच्या भेटीगाठी सोनिया गांधी यांच्याकडून विरोधी पक्षाच्या नेत्यांना एक फोन करून संयुक्त बैठक आयोजित करण्याचा आग्रह करण्यात आलाय. दुसरीकडे, राष्ट्रवादी काँग्रेसचे सर्वेसर्वा शरद पवार यांनी नुकतीच सीताराम येचुरी आणि डी राजा या डाव्या पक्षाच्या नेत्यांची भेट घेतलीय. पवार यांनी या नेत्यांशी शेतकरी आंदोलनाच्या मुद्यावर चर्चा केली होती. सोमवारी कृषी कायद्यांवर सर्वोच्च न्यायालयात सुनावणी पार पडली. यावेळी, 'आम्हाला आमच्या हातात कुणाचंही रक्त नकोय' असं म्हणतानाच 'कृषी कायद्याला केंद्र स्थगिती देणार की आम्ही देऊ', अशी कडक भूमिका सर्वोच्च न्यायालयानं घेतली. त्यामुळे, विरोधकांना नवं बळ मिळालंय. सर्वोच्च न्यायालय हे कायदे स्थगित करू शकतं, असं विरोधकांचं म्हणणं आहे. 
'विदर्भ, मराठवाड्यातील शेतकऱ्यांच्या आत्महत्येला केंद्र सरकारच जबाबदार'|महाराष्ट्र टाइम्स.कॉम|Updated: 05 Jan 2021, 04:23:00 PM||अहमदनगर: शेतकऱ्यांच्या प्रश्नांवर दिल्लीत उपोषण करण्याचा इशारा दिलेले ज्येष्ठ समाजसेवक अण्णा हजारे यांचे उपोषण होणार का? केव्हा होणार हे अद्याप अनिश्चित आहे. मात्र, या निमित्ताने हजारे यांनी केंद्र सरकारवर टीकेची झोड उठवली आहे. विदर्भ-मराठवाड्यातील शेतकऱ्यांच्या आत्महत्या होण्यास केंद्र सरकारच जबाबदार आहे, असा आरोप त्यांनी केला आहे. कृषीमूल्य आयोगाला स्वायत्तता नसल्याने केंद्रीय कृषी मंत्रालय शेतीमालाचे भाव ठरविते. राज्यांकडून सुचविण्यात आलेल्या भावांत कपात केली जात असल्याने शेतकऱ्यांचे नुकसान होऊन ते आत्महत्या करतात, असा दावा आता हजारे यांनी केला आहे. वाचा: ही बातमी आली कुठून?; 'त्या' प्रश्नावर बाळासाहेब थोरातांचा प्रतिप्रश्न केंद्रीय कृषी मूल्य आयोगाला स्वायत्तता देणे आणि स्वामीनाथन आयोगाच्या शिफारशी स्वीकारून त्याप्रमाणे भाव ठरविणे, या प्रमुख मागण्या हजारे यांनी केल्या आहेत. त्यासाठी गरज पडली तर दिल्लीत उपोषण करण्याचा इशाराही त्यांनी दिला आहे. यासाठी सरकारला एक महिन्याची मुदत त्यांनी दिली आहे. सध्या केंद्र सरकार दिल्लीतील शेतकऱ्यांचे आंदोलन मिटविण्याच्या प्रयत्नात आहे, त्यावेळी इकडून हजारेही केंद्र सरकारवर शेतकऱ्यांच्या प्रश्नावरून निशाणा साधत आहेत. वाचा: सरपंचपदाचा लिलाव; चंद्रकांत पाटील यांनी दिली 'ही' प्रतिक्रिया आज हजारे यांनी यासंबंधी आपली भूमिका मांडताना म्हटले आहे की, ‘महाराष्ट्रातील विदर्भ आणि मराठवाड्यामध्ये शेतकऱ्यांच्या आत्महत्या जास्त का होतात याचे कारण काय? याचा शोध घेतला पाहिजे. राज्य कृषीमूल्य आयोगाने केंद्रीय कृषीमूल्य आयोगाला पाठविलेल्या अहवालामध्ये केंद्रीय कृषीमूल्य आयोगाने मोठ्या प्रमाणावर काटछाट केलेली आहे. एका बाजूला आम्ही शिफारशींनुसार भाव देण्यास सुरुवात केली, असे केंद्र सरकार म्हणते तर दुसऱ्या बाजूला शेतकऱ्यांनी पीक उत्पन्नावर केलेला खर्च सुद्धा दिला जात नाही. उलट केंद्र सरकार त्यामध्ये काटछाट करते. ही शेतकऱ्यांची फसवणूक आहे. त्यामुळे शेतकरी आत्महत्या करतो. विदर्भ, मराठवाड्यामध्ये कापूस, सोयाबीन, तांदूळ, ज्वारी, बाजरी ही पिके मोठ्या प्रमाणात घेतली जातात. मात्र, त्यांना योग्य भाव मिळत नाही. उदाहरणार्थ, २०१९-२० मध्ये पिवळा सोयाबीनला राज्याने केंद्राला शिफारस केलेली रक्कम प्रति क्विंटल रुपये ५,७५५ रुपये होती. त्यावर ५० टक्के किंमत वाढवून देणे आवश्यक होते, पण ५० टक्के वाढवून न देता ३,७१० रुपये एवढीच आधारभूत किंमत दिली. म्हणजे प्रति क्विंटल २,०४५ रुपये कमी केले आहेत. २०२०-२०२१ मध्ये राज्याने शिफारस केलेली किंमत ६,०७० रुपये होती त्यात ५० टक्के वाढवून देण्याऐवजी ३,८८० रुपयेच दिले म्हणजे ३,१९० रुपयांनी कमी दिले आहेत. कापसाला ७,४८५ रुपये शिफारस केली होती. प्रत्यक्षात ४,१६० रुपये मिळाले. यामुळे शेतकऱ्यांचा झालेला खर्चही निघत नाही. त्यामुळे त्यांच्यावर आत्महत्या करण्याची वेळ येते. म्हणून विदर्भ, मराठवाड्यात आत्महत्या जास्त होतात. भाजीपाला, फळे, फुले, दूध यांच्या आधारभूत किमती अद्याप ठरविल्याच नाहीत. त्यामुळे आज विदर्भातील संत्र्याची काय अवस्था आहे? संत्र्याला शेतकऱ्यांनी उत्पन्नावर केलेल्या खर्चावर ५० टक्के वाढवून मिळायला हवा. मात्र, आज केलेला खर्चही मिळत नाही. राज्याने सुचविलेला भाव आणि केंद्राने काटछाट करून दिलेले भाव यांचा तक्ता पाहिला तर लक्षात येईल की विदर्भ आणि मराठवाड्यामध्ये आत्महत्या जास्त का होतात?,' असेही हजारे यांनी म्हटले आहे. वाचा: 'या' वेळेत मुंबई लोकल सर्वांसाठी धावणार? 
farm laws : शेतकरी आंदोलन; 'रक्ताची शेती'च्या वक्तव्यावर कृषीमंत्र्यांचे स्पष्टीकरण, म्हणाले...|Sachin Fulpagare|Updated: 05 Feb 2021, 08:25:00 PM||नवी दिल्ली: शेतकरी आंदोलनावर ( farmers protest ) राज्यसभेत चर्चेदरम्यान कृषिमंत्री नरेंद्र सिंह तोमर ( narendra singh tomar ) यांनी 'रक्ताची शेती' असं वक्तव्य केलं होतं. यावर त्यांनी स्पष्टीकरण दिले आहे. यावर एवढं उत्तेजित होण्याची गरज नाही. मी ही उत्तेजित होऊन बोललो नाही. मी केवळ कॉंग्रेसच्या कागदपत्रांचा संदर्भ देत होतो. ज्यात त्यांनी भाजपवर 'रक्ताची शेती' केल्याचा आरोप केला. सरकार शेतकरी संघटनांशी ( farm laws ) चर्चा करण्यासाठी कायम तयार आहे आणि पंतप्रधान मोदी यांनीही या संदर्भात आपला प्रस्ताव दिला आहे. शेतकऱ्यांशी आमची चर्चा बऱ्याच दिवसांपासून सुरू आहे. सरकारने दिलेला प्रस्ताव अजूनही शेतकऱ्यांकडे आहे आणि ते यावर आपापसात चर्चा करत आहेत. काही काळानंतर अशी परिस्थिती येईल की त्यांचा प्रस्ताव आमच्याकडे येईल. त्यानंतर आम्ही चर्चा करू आणि मिळून तोडगा काढू, असं तोमर यांनी स्पष्ट केलं. केंद्राच्या नवीन कृषी कायद्यात काय 'काळबेरं' हे कुणीच सांगू शकलं नाही. तुम्ही कायद्यांविरोधात आंदोलन करत असाल तर नियमानुसार त्यावर चर्चा करा. पण दुर्दैवाने विरोधक कुठलीही चर्चा करताना दिसत नाहीए, असं तोमर यांनी सांगितलं. सरकार विरोधी पक्षांसह शेतकऱ्यांशी खुल्या दिलाने चर्चा करण्यास तयार आहे. आम्ही शेतकऱ्यांना प्रस्ताव दिला आहे. आता त्यांचा प्रस्ताव आल्यानंतर आम्ही पुन्हा त्यांच्याशी चर्चा करू, असं कृषीमंत्री तोमर म्हणाले. राज्यसभेत पंतप्रधान नरेंद्र मोदी सोमवारी या मुद्द्यावर उत्तर देणार आहेत. पंतप्रधान मोदींनी मांडलेल्या प्रस्तावावर शेतकऱ्यांनी आपली भूमिका मांडायला हवी का? या प्रश्नावर तोमर यांनी उत्तर दिलं. गेल्या सहा वर्षात शेतकरी आणि शेतीसाठी यापूर्वी कधीच नव्हे इतके प्रयत्न करण्यात आले आहेत. शेतकऱ्यांचे उत्पन्न दुप्पट करण्यासाठी प्रयत्न करण्यात आले आहेत, असं तोमर म्हणाले. शेतीसाठी पाण्याची गरज असते. पण कॉंग्रेस फक्त रक्ताची शेती करते, भाजप नाही, असं तोमर म्हणाले होते. यावर कॉंग्रेसचे खासदार दिग्विजय सिंह यांनी तीव्र प्रतिक्रिया दिली. 'कृषी कायदे मागे घेतल्यानंतर खरी लढाई', खलिस्तानी समर्थकाचा व्हिडिओ व्हायरल Farmers Protest : मृत शेतकऱ्याचा देह 'तिरंग्यात', पत्नी-भावाविरोधात गुन्हा दाखल गुजरातच्या 'गोध्रा'मध्ये जे झालं ती रक्ताची शेती होती की पाण्याची? भाजप कायम द्वेषाचं राजकारण करत आलं आहे. नरेंद्र सिंह तोमर हे चांगले आहेत, असं म्हणत दिग्विजय सिंह यांनी त्यांच्या शेतीसंबंधीच्या समजुतीवर प्रश्न उपस्थित केले. तोमर म्हणाले आमचीही शेती आहे. पण त्यांनी निवडणुकीवेळी सादर केलेल्या दस्तावेजात त्यांच्याकडे शेतजमीन असल्याचा कुठलाही उल्लेख नाही. यामुळे शेतीबद्दल त्यांना काय असेल?, असं म्हणत दिग्विजय सिंह यांनी त्यांना टोला लगावला. 
कंगनाच्या विरुद्ध सोनाक्षी, घेतली परदेशी सेलिब्रेटींची बाजू|Madhura Nerurkar|Updated: 05 Feb 2021, 10:34:00 AM|हायलाइट्स: शेतकरी आंदोलनाच्या मुद्द्यावरून बॉलिवूडमध्ये दोन गट अक्षय कुमार-अजय देवगण यांच्याकडून सरकारच्या भूमिकेला पाठिंबा अभिनेत्री सोनाक्षी सिन्हानं घेतली परदेशी सेलिब्रेटींची बाजू|मुंबई: भारतात सुरू असलेल्या शेतकरी आंदोलनाच्या मुद्द्यावरून आता बॉलिवूड स्टार्समध्ये चांगलीच जुंपली आहे. पॉप स्टार रिहानानं या संदर्भात ट्वीट केल्यानंतर जगाचं लक्ष देशात सुरू असेलेल्या शेतकरी आंदोलनाकडे वेधलं गेलं. अनेक परदेशी सेलिब्रेटींनी यावर भाष्य केलं आहे. त्यांचा हा अंदाज काही बॉलिवूड सेलिब्रेटींना पसंत आला तर काहींनी मात्र हा भारताविरुद्ध चुकीचा प्रचार करण्याचा प्रयत्न आहे असं म्हणत सरकारला समर्थन दिलं. आता यावर अभिनेत्री सोनाक्षी सिन्हानं देखील याबाबत परदेशी सेलिब्रेटींची बाजू घेतली आहे. सोनाक्षीनं तिच्या इन्स्टाग्रामवर एक स्टोरीवर एक पोस्ट शेअर केली आहे. ज्यात लिहिलं आहे, ‘रिहाना, ग्रेटा आणि अन्य बाहेरील व्यक्ती जे आज भारततील शेतकरी आंदोलनाविषयी बोलत आहेत त्यांना काही सुनावण्याआधी तुम्हाला हे जाणून घेण्याची गरज आहे. मान्य आहे की, त्यांना आपल्या देशातील नव्या तीन कृषी कायद्यांविषयी किंवा त्यातीत तरतूदींविषयी काहीही माहित नाही. पण केवळ हाच चिंतेचा विषय नाही. पण त्यांनी मानवी अधिकारांच्या उल्लंघनाविरोधात आवाज उठवला आहे. फ्री इंटरनेट बंद करण्याबाबत आवाज उठवला आहे. अभिव्यक्ती स्वातंत्र्याबाबत, सरकारचा प्रपोगेंडा, तिरस्कारयुक्त भाषण आणि सत्तेचा दुरुपयोगयाबाबत त्यांनी आवाज उठवला आहे.’ सोनाक्षीनं तिच्या स्टोरीमध्ये पुढे लिहिलं, ‘जेव्हा पत्रकार आणि मीडियाशी संबंधीत लोकांना जेव्हा तुम्ही हा विचार करण्यास भाग पाडता की, बाहेरचे लोक आपल्या देशातील कार्यप्रणालीवर प्रभाव पाडण्याचा प्रयत्न करत आहेत. तेव्हा तुम्ही हे सुद्धा लक्षात ठेवायला हवं ही एक कोणतंही युद्ध नाही तर ही सुद्धा आपल्यासारखीच माणसं जी दुसऱ्या माणसांसाठी आवाज उठवत आहेत.’          View this post on Instagram             A post shared by Harshveer Jain (@storysellercomics)  'दुसऱ्यांना शिकवण्यापेक्षा स्वतःचा विश्वास बळकट करा' बॉलिवूडकरांनी तापसीनं सुनावलं भारतात सुरू असलेलं शेतकरी आंदोलन हे सध्या जगभरात चर्चेचा विषय ठरलं आहे. आंतरराष्ट्रीय पॉपस्टार रिहानानं याबाबत ट्वीट करताच जगभरातून या आंदोलनाला पाठिंबा मिळायला सुरुवात झाली. पण काही बॉलिवूड सेलिब्रेटींनी मात्र तिचा विरोध करत सरकारच्या भूमिकेला पाठिंबा दिला होता. अभिनेत्री कंगना रणौत तर सर्वात आधी रिहानाच्या ट्वीटवर आपली प्रतिक्रिया दिली होती. ज्यात तिनं रिहानाला मूर्ख असं संबोधलं होतं. तर इतर बॉलिवूड स्टार्सनी सर्वांना एकजूटीनं राहण्याचं आवाहन करत रिहाना किंवा भारताबाहेरील ज्यांची याबाबत प्रतिक्रिया दिली होती तो देशाच्या विरोधात एक खोटा प्रपोगेंडा असल्याचं म्हटलं होतं. 
लढवय्या सरदार : भूपिंदरसिंग मान|महाराष्ट्र टाइम्स|Updated: 16 Jan 2021, 06:13:00 AM||शेतकरी आंदोलनासंदर्भात चर्चा करण्यासाठी सर्वोच्च न्यायालयाने नेमलेल्या समितीतून भूपिंदरसिंग मान यांनी माघार घेतली, ती त्यांच्या आजवरच्या संघर्षशील व्यक्तिमत्वाला साजेशीच. पाकिस्तानातील जमीनदारी सोडून भारतात आलेल्या मान यांनी, फाळणीच्या भळभळत्या आठवणी उराशी बाळगूनच पुढील जीवनध्येय ठरविले. ऐन तारुण्यात त्यांनी ‘फार्मर्स फ्रेंड्स’ ही शेतकऱ्यांची संघटना बांधली; जिचे रूपांतर पुढे ‘पंजाब खेतीबाडी युनियन’ असे झाले आणि भविष्यात तिलाच भारतीय किसान युनियनचे स्वरूप लाभले. १९६८मध्ये त्यांनी अन्न महामंडळातील भ्रष्ट अधिकाऱ्यांना धडा शिकविण्याची प्रतिज्ञा चक्क रक्ताने लिहिली. गहू, साखर, बटाटा या पिकांना हमीभाव मिळावा, यासाठी सरकारला धारेवर धरतानाच, धान्य व पीकखरेदीची आणि किमान आधारभूत भावाची यंत्रणा उभी करण्यास भाग पाडले. शेतकरी संघटनेचे संस्थापक शरद जोशी यांच्याबरोबर त्यांनी नव्वदच्या दशकात देशभरातील शेतकरी संघटनांची मोट बांधून, किसान समन्वय समिती उभी केली. आजही ते भारतीय किसान युनियन व या समन्वय समितीचे प्रभावशाली नेते आहेत. आणीबाणीत तुरुंगवारी केलेले सरदार मान प्रसंगोत्पात पंजाबमधील काँग्रेस सरकारला उघडपणे निवडणुकीत मदत करण्यासही पुढे असत. असंख्य ऐतिहासिक आंदोलने केलेल्या मान यांना तुरुंगाची हवाही खावी लागली. वाढत्या शेतकरी आत्महत्यांनी व्यथित झालेल्या मान यांनी, हजारो शेतकऱ्यांकडून अकाल तख्तासमोर आत्महत्या न करण्याची शपथ घेतली होती. वीज बिलातील वाढ, कर्जप्रकरणातील लूट या विरोधातही त्यांनी यशस्वी लढे दिले. शेतकऱ्यांप्रती असलेल्या समर्पणाचा गौरव म्हणून १९९०मध्ये त्यांना राज्यसभेवर घेतले गेले. आंतरराष्ट्रीय परिषदांसाठी जाणाऱ्या शिष्टमंडळात त्यांना आवर्जून स्थान दिले गेले. लहान व मध्यम शेतकऱ्यांचा ‘मनरेगा’मध्ये समावेश करण्याची त्यांचीच मागणी होती, ती मान्य झाल्याने लाखोंच्या रोजरोटीचा प्रश्न मिटला. आज वयाच्या ८२व्या वर्षीही ते विचारांशी प्रामाणिक आहेत. ‘शेतकऱ्यांच्या हिताशी मी कधीही तडजोड करू शकत नाही,’ ही समितीतून बाहेर पडण्यामागची त्यांची स्वच्छ भूमिका आहे.
आता 'ही' संघटना करणार शेतकऱ्यांसारखे आंदोलन; 'या' मागण्यांसाठी आक्रमक|महाराष्ट्र टाइम्स.कॉम|Updated: 02 Feb 2021, 06:17:00 PM||म. टा. प्रतिनिधी, नगर: दिल्लीत सुरु असलेल्या शेतकऱ्यांच्या आंदोलनाच्या धर्तीवर राज्यातील सर्व पतसंस्था एप्रिल महिन्यात मुंबईत बेमुदत आंदोलन करणार आहे. राज्यातील हजारो पतसंस्थांचे पदाधिकारी व कर्मचारी मंत्र्यालायावर धडक देणार आहे. त्यांची संख्या लाखांत असणार आहे. मागण्या मान्य झाल्याशिवाय तेथून माघार घेतली जाणार नाही, असा इशारा राज्य पतसंस्था फेडरेशनचे अध्यक्ष काका कोयटे यांनी दिला आहे. राज्य सहकारी पतसंस्था फेडरेशन, नाशिक विभागीय पतसंस्था फेडरेशन व नगर जिल्हा पतसंस्था स्थैर्यनिधी सहकारी संघाच्यावतीने नाशिक विभागातील पतसंस्थांच्या सहकार संवाद कार्यशाळा संगमनेरमध्ये झाली. त्यावेळी हा इशारा देण्यात आला. राज्यातील पतसंस्थांच्या अनेक मागण्यांकडे वर्षानुवर्ष प्रत्येक सरकारने दुर्लक्ष केले आहे. त्यामुळे आता शांत न बसता सरकारला जाग आणण्यासाठी पतसंस्था चळवळीने बेमुदत आंदोलनाचा निर्णय घेतला आहे. सहकारी पतसंस्थांमधून आता लवकरच स्वतःचे सहकार क्रेडीट कार्ड, मोबाईल क्यूआर कोड मार्फत व्यवहार अशा अत्याधुनिक तंत्रज्ञान युक्त सेवा ग्राहकांसाठी सुरु करण्याचे नियोजन आहे. अमृता फडणवीस पुन्हा नेटकऱ्यांच्या रडारवर; कारण ठरलं 'ते' ट्विट मात्र, राज्य सरकारकडून आम्हाला सहकार्य मिळत नाही. बँकांच्या ठेवींना विमा संरक्षण आहे, मग पतसंस्थांच्या ठेवींना का नाही? पतसंस्थांवर नियामक मंडळ लादून अंशदान वसूल करण्याचा जाचक निर्णय सरकारने घेतला आहे. त्यास आमचा तीव्र विरोध आहे, त्यामुळे हे आंदोलन करण्यात येणार असल्याचे कोयटे यांनी सांगितले. यावेळी उपस्थित असलेले आमदार डॉ. सुधीर तांबे यांनी नियामक मंडळ आणणे हा निर्णय सरकारने चुकीचा घेतला असल्याची कबुलीही दिली. कर्ज वसुलीच्या बाबतीतही कायद्यात सुधारणे होणे आवश्यक असल्याचे त्यांनी मान्य केले. पतसंस्था फेडरेशनने मांडलेल्या मागण्या मान्य करण्यासाठी आंदोलन करणे योग्य आहे. मात्र, राज्यातील पतसंस्थांना आंदोलन करण्याची वेळ येऊ नये यासाठी आपण महसूल मंत्री बाळासाहेब थोरात यांच्यासमोर या समस्या मांडणार आहे, असे तांबे म्हणाले. रायगडवरील तिकीट घराचा शिवभक्तांनी केला कडेलोड, 'हे' आहे कारण या कार्यशाळेत राज्यभरातील पतसंस्थांच्या विविध प्रश्नांवर विचारमंथन झाले. यावेळी नाशिक विभागीय पतसंस्था फेडरेशनचे अध्यक्ष वसंत लोढा, पतसंस्था स्थैर्यनिधी संघाचे अध्यक्ष सुरेश वाबळे, पतसंस्था फेडरेशचे महासचिव शांतीलाल सिंगी, कार्याध्यक्ष राजुदास जाधव, उपकार्याध्यक्ष सुदर्शन भालेराव, खजिनदार दादाराव तुपकर यांच्यासह नगर, नाशिक, जळगाव, धुळे, नंदुरबार जिल्ह्यातील पतसंस्थांचे सुमारे ७०० प्रतिनिधी उपस्थित होते. कल्याण-डोंबिवलीत मनसेला खिंडार; दोन शिलेदारांनी सोडली साथ 
शेतकरी आंदोलनात होतेय राजकारण|महाराष्ट्र टाइम्स|Updated: 23 Jan 2021, 12:03:00 PM||म. टा. खास प्रतिनिधी, नाशिक शेतकरी आंदोलनाचे फक्त राजकारण सुरू आहे. आंदोलन करण्याचा प्रत्येकाला अधिकार आहे तो त्याने बजवावा, मात्र सध्या सुरू असलेले शेतकरी आंदोलन आता राजकीय झाले आहे, असे प्रतिपादन केंद्रीय समाजकल्याण राज्यमंत्री रामदास आठवले यांनी केले. शासकीय विश्रामगृहावर शुक्रवारी पत्रकार परिषदेत ते बोलत होते. यावेळी त्यांनी विविध विषयांचा परामर्श घेतला. शेतकरी आंदोलनाविषयी ते म्हणाले, की सध्या सुरू असलेले आंदोलन निरर्थक आहे. शरद पवार आणि मुख्यमंत्री यांनी आंदोलनाला पाठिंबा देण्याऐवजी कायद्याचा अभ्यास करणे गरजेचे आहे. हे आंदोलन मिटावे यासाठी त्यांनी मध्यस्थी करावी. सध्या त्यांची भूमिका नकारात्मक आहे. या आंदोलनातील शेतकरी ऐकायला तयार आहेत. मात्र, नेते ऐकायला तयार नाहीत. कोर्टाने स्टे ऑर्डर दिलेली असताना आंदोलन थांबविणे गरजेचे आहे, असेही ते म्हणाले. लशीबाबत ते म्हणाले, की भारताने बनवलेल्या लशी जगातील सर्वोत्तम आहेत. पंतप्रधान आणि इतर नेतेदेखील लस घेणार आहेत. त्यामुळे लशीवर कुणीही राजकारण करू नये. यावेळी त्यांनी डॉ बाबासाहेब आंबेडकरांचं नाव मुंबई सेंट्रलला देण्याची, तसेच चैत्यभूमीचा नवीन स्तूप उभा करण्याची मागणी केली. राज्यातील रस्त्याची अवस्था अत्यंत ऱखराब आहे त्या करीता राज्य महामार्गाचे रुपांतर राष्ट्रीय महामार्गात करावे असेही ते म्हणाले. धनंजय मुंडे यांच्याबद्दल बोलताना ते म्हणाले, की बहिणीने सांगितले असेल म्हणून तक्रार मागे घेतली असेल. त्यांनी आपापसात मिटवलेले दिसतेय, आम्ही कुणाची बदनामी करीत नाही. धनंजय मुंडेचे दुसरे लग्नही समोर आले. एका माणसाने दोन लग्न करू नये, असे ते म्हणाले. 
मोर्चाच्या लोकांवर खोटे गुन्हे दाखल; मेधा पाटकरांचा केंद्रावर आरोप|महाराष्ट्र टाइम्स|Updated: 31 Jan 2021, 11:10:00 AM||म. टा. प्रतिनिधी, पुणे 'प्रजासत्ताक दिनी शेतकऱ्यांचे अधिकार स्थापन करण्यासाठी संयुक्त किसान मोर्चातर्फे ट्रॅक्टर रॅलीचे आयोजन करण्यात आले होते. लाल किल्ल्यावर जे काही घडले, त्याला संयुक्त किसान मोर्चाचा कोणताही पाठिंबा नव्हता. मात्र, त्याची कोणतीही चौकशी न करता मोर्चाच्या कोअर कमिटीतील ३७ लोकांवर खोटे गुन्हे दाखल करण्याचे कारस्थान रचले जात आहे,' अशी टीका मोर्चाच्या नेत्या मेधा पाटकर यांनी शनिवारी केली. जनआंदोलनांच्या राष्ट्रीय समन्वयातर्फे (एनएपीएम) आयोजित पत्रकार परिषदेत त्या बोलत होत्या. 'एनएपीएम'च्या कार्यकर्त्या सुनीती सु. र. आणि इब्राहिम खान या वेळी उपस्थित होते. आंदोलकांतर्फे आयोजित ट्रॅक्टर रॅलीत ९९ टक्के ट्रॅक्टर व शेतकरी ठरलेल्या मार्गावरच होते, असे नमूद करून पाटकर म्हणाल्या, 'सत्ताधाऱ्यांशी संबंधित काही जणांनी आंदोलनात घुसखोरी करून लाल किल्ल्याचा रस्ता पकडला. त्या वेळी पोलिसांनी बघ्याची भूमिका घेऊन कोणतीही कारवाई केली नाही. या घटनेत लाल किल्ल्याच्या खांबाचे नुकसान झालेले नाही; तसेच तिरंगा ध्वजही उतरवला गेलेला नाही. तरीही माहिती मिळाल्यानंतर तत्काळ रॅली थांबविण्याच्या सूचना मोर्चाच्या नेत्यांनी दिल्या होत्या. मात्र, हा प्रकार कोणामुळे घडला याची चौकशी न करता खोटे गुन्हे दाखल करणे हे मोठे कारस्थान आहे, अशी नाराजी त्यांनी व्यक्त केली. 'भाजपच्या कार्यकर्त्यांची उघड घुसखोरी' '२६ जानेवारीच्या घटनेनंतर उघडपणे भाजपच्या कार्यकर्त्यांना गावकरी म्हणून आंदोलनात घुसविण्याची कार्यपद्धती केंद्र सरकारने अवलंबली आहे. त्यातून सिंघू बॉर्डरवरही दगडफेकीची घटना होत असताना पोलिसांनी बघ्याची भूमिका घेतली होती. त्यामुळे हिंसेचा आरोप केंद्र सरकारवर करावा लागेल, किसान मोर्चावर नाही,' असेही त्या म्हणाल्या. गेल्या ६५ दिवसांपासून सत्याग्रही पद्धतीने शेतकऱ्यांचे आंदोलन सुरू असून, त्यामध्ये आतापर्यंत १७१ जण हुतात्मा झाले आहेत, असेही त्यांनी नमूद केले. 'महाराष्ट्र सरकार कधी निर्णय घेणार?' 'केंद्राच्या तिन्ही कृषी कायद्यांची अंमलबजावणी करण्यास आतापर्यंत सहा राज्यांनी नकार दिला आहे. महाराष्ट्र सरकार याबाबत कधी निर्णय घेणार, असा सवालही मेधा पाटकर यांनी केला. स्वामिनाथन आयोगाच्या शिफारशीनुसार प्रत्येक पिकाला दीडपट हमीभाव देण्यास सरकार कटिबद्ध असेल; तर येत्या अर्थसंकल्पात शेती क्षेत्रासाठी अडीच लाख कोटी रुपयांची तरतूद करावी लागेल,' असेही त्या म्हणाल्या. 
शेतकरी आंदोलन; दिल्लीत प्रजासत्ताक दिनाच्या सोहळ्यात व्यत्यय नाही, नेत्यांनी सांगितले...|Sachin Fulpagare|Updated: 18 Jan 2021, 01:23:00 AM||नवी दिल्लीः कृषी कायद्यांविरोधात ( farm laws ) आंदोलन ( farmers protest ) करणारे शेतकरी प्रजासत्ताक दिनी ( republic day ) दिल्लीच्या आउटर रिंग रोडवर राष्ट्रध्वजासह ट्रॅक्टर परेड काढतील. यामुळे प्रजासत्ताक दिनाच्या सोहळ्यात कोणताही व्यत्यय येणार नाही. शेतकरी संघटनांनी रविवारी संध्याकाळी पत्रकार परिषदेत आपल्या आंदोलनासंबंधी माहिती दिली. स्वराज इंडियाचे योगेंद्र यादव यांनी ही माहिती दिली. दिल्लीच्या सीमेवर शेतकरी आंदोलनाचा रविवारी ५३ वा दिवस होता. राष्ट्रीय तपास यंत्रणेने (NIA) शेतकरी चळवळीत भाग घेणाऱ्या किंवा ज्यांनी पाठिंबा दर्शविला त्यांच्यावर गुन्हे दाखल करण्यास सुरवात केली आहे. सर्व शेतकरी संघटनांनी याचा निषेध केला. त्याच वेळी भारतीय किसान युनियन लोकशक्तीने दिल्ली पोलिस आयुक्तांना पत्र लिहून दिल्लीच्या रामलीला मैदानावर आंदोलन करण्यास परवानगी मागितली आहे, अशी माहिती पत्रकार परिषदेत क्रांतिकारक शेतकरी संघटनेचे प्रमुख दर्शन पाल यांनी दिली. 'सरकारने कायदे मागे घ्यावेत' आतापर्यंत शेतकऱ्यांसोबत सरकारने अनेक बैठका घेतल्या आहे. पुढील बैठक मंगळवारी होणार आहे. लाखो शेतकरी दिल्लीच्या सीमेवर आंदोलन करत आहेत तरीही सरकार कायदे मागे घेत नाही. आंदोलन दीर्घकाळ चालेल असं दिसतंय, असं भारतीय किसान युनियनचे प्रवक्ते राकेश टिकैट म्हणाले. शेतकरी कायद्यातील कलमांवर एक-एक करून चर्चा करतील आणि कायदे मागे घेण्याशिवाय दुसरे काही पर्याय काय आहेत हेही सांगतिल, अशी अपेक्षा असल्याचं केंद्रीय कृषीमंत्री नरेंद्रसिंह तोमर म्हणाले. 'सरकारचा थकवण्याचा प्रयत्न' जवळजवळ २ महिन्यांपासून आम्ही थंडीत आंदोलन करत आहोत. सरकार आम्हाला तारीखवर तारीख देत आणि मुद्दा लांबणीवर नेत आहे. जेणेकरून आम्ही थकून माघार घेऊ. हे सरकारचे षडयंत्र आहे, असा आरोप अखिल भारतीय किसान सभेचे सरचिटणीस हन्नान मोला यांनी केला. एनआयएने शेतकरी आंदोलनाशी संबंधित ५० हून अधिक नेते आणि व्यावसायिकांना समन्स बजावले आहे. यापैकी काही जाणांची शनिवारी चौकशीही करण्यात आली. पतियाळा येथील अनिवासी भारतीय दर्शनसिंग धालीवाल यांची विमानतळावर अडीच तासांहून अधिक काळ चौकशी केली गेली. पतियाळातील बब्बर खालसाचा दहशतवादी जगतरसिंग हवारा याचे वडील गुरचरण सिंग आणि शेतकरी नेते बलदेवसिंग सिरसा यांनाही एनआयएने समन्स बजावले आहे. कृषीमंत्री तोमर यांचा शेतकरी संघटनांवर निशाणा; म्हणाले.... 'समितीचे सदस्य कृषी कायद्यांचे समर्थक, त्यांना हटवा', सुप्रीम कोर्टात शेतकरी संघटनांची मागणी एनआयएची नजर लुधियानामधील १७ व्यावसायिकांवर नजर आहे, ज्यांनी दिल्लीत येऊन आंदोलनात वस्तूंचे वाटप केले. लुधियाना, पतियाळा, तरण तारण आणि अमृतसर येथील वाहतूकदारांच्या जबाबांचे व्हिडीओ आणि ऑडिओ रेकॉर्डिंग करण्यात आले. कारवाई पूर्ण झाल्यानंतर सर्वांना २१ जानेवारीला निधी आणि विनामूल्य सेवा देण्याचे रेकॉर्ड सादर करण्यास सांगितलं आहे, अशी माहिती सूत्रांनी दिली. 
लाल किल्ला हिंसाचार : न्यायालयीन चौकशीला सर्वोच्च न्यायालयाचा नकार|Shubhangi Palve|Updated: 03 Feb 2021, 01:52:00 PM|हायलाइट्स: ट्रॅक्टर रॅली दरम्यान झालेल्या हिंसाचारानंतर सर्वोच्च न्यायालयात जनहित याचिका दाखल सरकारकडून चौकशी सुरू असताना प्रकरणात दखल देण्यास न्यायालयाचा नकार 'कायदा आपलं काम करेल हे पंतप्रधान नरेंद्र मोदींचं वक्तव्यही आम्ही पाहिलंय'|नवी दिल्ली : २६ जानेवारी रोजी प्रजासत्ताक दिनी नवी दिल्लीत झालेल्या ट्रॅक्टर रॅली दरम्यान उसळलेल्या हिंसाचाराशी संबंधित याचिकांची सुनावणी सरन्यायाधीश शरद बोबडे, न्या. ए. एस. बोपण्णा आणि न्या. व्ही. रामसुब्रमणियन यांच्या खंडपीठासमोर आज पार पडली. रॅलीवेळी झालेल्या हिंसाचाराचा तपास न्यायालयाच्या देखरेखीखाली राष्ट्रीय तपास यंत्रणेने करावा, अशी मागणी एका याचिकेत करण्यात आली होती. त्यावर सर्वोच्च न्यायालयानं सुनावणी करताना या प्रकरणात आत्ताच दखल देण्यास नकार दिला आहे. आंदोलक शेतकऱ्यांकडून काढण्यात आलेल्या ट्रॅक्टर रॅली दरम्यान झालेला हिंसाचार, तोडफोड आणि 'कथित' राष्ट्रीय ध्वजाच्या अपमान प्रकरणाची न्यायालयीन चौकशी व्हावी, अशी मागणी जनहित याचिकेद्वारे करण्यात आली होती. परंतु, 'आत्ताच आम्ही या प्रकरणात दखल देणार नाही, सरकारला योग्य ती कारवाई करू द्या. आम्हाला असं समजलंय की सरकार या प्रकरणाची चौकशी करत आहे. कायदा आपलं काम करेल हे पंतप्रधान नरेंद्र मोदींचं वक्तव्यही आम्ही पाहिलंय' असं सर्वोच्च न्यायालयाच्या खंडपीठानं सुनावणी दरम्यान म्हटलं. २६ जानेवारी रोजी शेतकऱ्यांच्या ट्रॅक्टर रॅली दरम्यान झालेल्या हिंसाचारानंतर सर्वोच्च न्यायालयात काही याचिका दाखल करण्यात आल्या आहेत. या प्रकरणाच्या चौकशीकरता सर्वोच्च न्यायालयातील सेवानिवृत्त न्यायाधीश आणि उच्च न्यायालयाचे दोन न्यायाधीश यांच्या अध्यक्षतेखाली चौकशीसाठी तीन सदस्यीय समिती नेमली जावी. तसंच हिंसाचारासाठी आणि तिरंग्याचा कथित अपमान केल्याबद्दल जबाबदार असलेल्या व्यक्तींवर गुन्हा दाखल करून योग्य ती कारवाई करण्यात यावी, असं या याचिकेत म्हटलं होतं. प्रजासत्ताक दिनाला शेतकऱ्यांकडून काढण्यात आलेल्या ट्रॅक्टर रॅली दरम्यान राजधानी दिल्लीत परिस्थिती काही काळ नियंत्रणाबाहेर गेलेली दिसली होती. दिल्लीच्या आयकर कार्यालय ते लाल किल्ल्यापर्यंत गोंधळ उडाला होता. 
'शरद पवार कधी कुस्ती खेळले होते? त्यांनी कधी बॅटिंग, बॉलिंग केली होती?'|Ganesh Pandurang Kadam|Updated: 08 Feb 2021, 05:30:00 PM|हायलाइट्स: शेतकरी नेते सदाभाऊ खोत यांची शरद पवारांवर टीका सेलिब्रिटींनी दिलेल्या सल्ल्याची उडवली खिल्ली कुस्ती न खेळता तुम्ही कुस्ती महासंघाचे अध्यक्ष झालात ना?; खोत यांचा पवारांना सवाल|सातारा: शेतकरी आंदोलनाविषयी अमेरिकी पॉपस्टार रिहाना हिनं केलेल्या एका ट्वीटला सचिन तेंडुलकरसह काही सेलिब्रिटींनी दिलेल्या उत्तरानंतर राष्ट्रवादी काँग्रेसचे अध्यक्ष शरद पवार यांनी त्यावर मत मांडलं होतं. इतर क्षेत्रांबद्दल व्यक्त होताना काळजी घ्यावी, असा सल्ला त्यांनी सेलिब्रिटींना दिला होता. पवारांच्या या वक्तव्याचा रयत क्रांती संघटनेचे नेते सदाभाऊ खोत यांनी जोरदार समाचार घेतला आहे. (Sadabhau Khot Taunts Sharad Pawar) वाचा: 'या' कंपनीत होणार लॉकडाऊननंतरचा पहिला संप सातारा येथील शासकीय विश्रामगृहावर त्यांनी आज पत्रकारांशी संवाद साधला. त्यावेळी त्यांनी शेतकरी आंदोलनावरून सध्या सुरू घडामोडींवर सडेतोड मतं मांडली. कृषी कायद्यांच्या विरोधात दिल्लीच्या सीमांवर गेल्या ७५ दिवसांपासून आंदोलन सुरू आहे. या आंदोलनावरून देशात दोन गट पडले आहेत. देशाबाहेरी काही सेलिब्रिटींनी आंदोलनाबद्दल सहानुभूती व्यक्त केल्यानंतर भारतातील क्रिकेटपटू व बॉलिवूड कलाकारांनीही त्यास उत्तर दिलं होतं. आमच्या अंतर्गत प्रश्नांमध्ये ढवळाढवळ करू नका, असं सचिन तेंडुलकर , लता मंगेशकर व अन्य काही अभिनेत्यांनी म्हटलं होतं. पुण्यातील एका कार्यक्रमाप्रसंगी बोलताना पवारांनी सेलिब्रिटींना इतर क्षेत्रांबद्दल जपून विधानं करण्याचा सल्ला दिला होता. वाचा: वेळप्रसंगी व्हिलन व्हावेच लागते; अजित पवारांची टोलेबाजी त्याबाबत विचारलं असता सदाभाऊ खोत यांनी पवारांवर टीकास्त्र सोडले. 'पवार साहेबांनी सचिनच्या वक्तव्यावर मांडलेले मत ऐकून मला हसू आले. सचिनला शेतीमधलं काही कळत नाही ते ठीक आहे. पण पवार साहेब स्वत: भारतीय क्रिकेट नियामक मंडळाचे अध्यक्ष होते. त्यांनी कधी क्रिकेट खेळले होते? कधी बॅटिंग केली होती? कधी बॉलिंग केली होती? तरीही ते अध्यक्ष झाले ना,' असा प्रतिप्रश्न त्यांनी केला. पवार साहेबांनी कधी लंगोट घालून कुस्ती खेळल्याचं मी तरी ऐकलं किंवा पाहिलं नाही. ते कधी हिंद केसरी झाले होते का, ही माहिती मी जुन्या लोकांकडून घेतली तर त्यांनीही नाही म्हणून सांगितले. लहानपणी नारळावरच्या कुस्त्या खेळले असतील ते सोडा. पण तरीही ते कुस्ती महासंघाचे अध्यक्ष झाले ना,' असा चिमटा खोत यांनी काढला. वाचा: मुंबईतील लोकल प्रवाशांना महापालिकेनं दिली खूषखबर पॉपस्टार रिहाना हिच्यावरही खोत यांनी टीका केली. 'भारतातल्या शेतकऱ्यांचा तिला मोठा कळवळा आला. ती ज्या खंडात राहते, तिथंही अनेक लोक राहतात, त्याविषयी तिनं कधी ट्वीट केलेलं पाहिलं नाही. तिच्या ट्वीटचा आधार घेऊन आमच्यातले काही लोक पंतप्रधानांवर आरोप करत आहेत. पण आमचे पंतप्रधान शेतकऱ्यांचे प्रश्न सोडवण्यास सक्षम आहेत,' असा दावा खोत यांनी केला. वाचा: पुणे-सोलापूर हायवेवर भीषण अपघात; फॉर्च्युनर कार अशी धडकली की... 
शेतकरी आंदोलनात मुख्यमंत्री सहभागी होणार का?; पवारांनी दिलं 'हे' उत्तर|महाराष्ट्र टाइम्स.कॉम|Updated: 25 Jan 2021, 01:00:00 PM||मुंबईः केंद्र सरकारने आणलेल्या तीन कृषी कायद्यांच्या विरोधात दिल्लीच्या सीमेवर शेतकऱ्यांनी ठाण मांडला आहे. गेल्या दोन महिन्यांपासून दिल्लीत शेतकरी आंदोलन सुरु आहे. आज मुंबईतील आझाद मैदानात आंदोलन होत आहे. या आंदोलनाला पाठिंबा देण्यासाठी राष्ट्रवादीचे अध्यक्ष शरद पवार आझाद मैदानात येणार असल्याची चर्चा आहे. मुख्यमंत्री उद्धव ठाकरे यांनीही मोर्च्याला पाठिंबा दिला असून तेदेखील मोर्चात सहभागी होणार का?, अशा चर्चा सुरु आहेत. मुख्यमंत्र्यांनी शेतकऱ्यांच्या आंदोलनात सहभागी होऊ नये, असं मत शरद पवारांनी व्यक्त केलं आहे. मुख्यमंत्रीपद हे घटनात्मकपद आहे. त्यामुळं त्यांनी शेतकरी आंदोलनात सहभागी होऊ नये, अशी भूमिका शरद पवारांनी घेतली असल्याचं सूत्रांकडून समजतंय. त्याचबरोबर, अद्यापही मुंबईत करोनाचं संकट आहे असं असताना मुख्यमंत्र्यांनी गर्दी असलेल्या ठिकाणी जाऊ नये, असंही पवारांचं मत असल्याचं बोललं जातंय. त्यामुळं मुख्यमंत्री मोर्च्यात सहभागी होणार असल्याची शक्यता कमी आहे. शरीरसंबंध आला नसेल तर त्यास लैंगिक अत्याचार म्हणता येत नाही: हायकोर्ट दरम्यान, राज्याचे पर्यावरण मंत्री आदित्य ठाकरे आझाद मैदानातील मोर्चात सहभागी होणार आहे. तसंच, काँग्रेसचे नेते बाळासाहेब थोरात यांनीही शेतकरी मोर्च्याला पाठिंबा दिला आहे. शेतकऱ्यांच्या मागण्या काय? केंद्र सरकारने तिन्ही कृषी कायदे रद्द करावेत, शेतकऱ्यांच्या मालाला हमीभाव मिळावा, करोना काळात राज्य सरकारनं स्थगित केलेली महात्मा फुले कर्ज माफी योजना पुन्हा सुरू करावी, वनाधिकार खात्याची अंमलबजावणी करण्यात यावी, अशा प्रमुख मागण्या शेतकऱ्यांच्या आहेत. 
Tractor Rally : शेतकरी नेत्यांविरोधात 'लूकआऊट नोटीस' जारी, पासपोर्ट जप्त करणार|Shubhangi Palve|Updated: 28 Jan 2021, 12:43:55 PM||प्रजासत्ताक दिनी दिल्लीच्या हिंसाचार प्रकरणी शेतकरी नेत्यांविरोधात लूकआऊट नोटीस जारी केलीय. दिल्ली पोलिसांकडून शेतकरी नेत्यांचे पासपोर्ट जप्त करण्याची कारवाईही सुरू केली जाणार आहे. या अगोदर दिल्ली पोलिसांकडून २० हून अधिक शेतकरी नेत्यांना कारणे दाखवा नोटीस बजावण्यात आली आहे. 'शेतकरी नेत्यांचं दिल्ली पोलिसांसोबत झालेला करार का तोडण्यात आला? शेतकरी नेत्यांनी ट्रॅक्टर मार्चमध्ये सर्वात पुढे असणं गरजेचं होतं. तसंच आंदोलनात केवळ ५००० ट्रॅक्टरला परवानगी देण्यात आली होती. ट्रॅक्टर मार्चची वेळ दुपारी १२.०० वाजताची निश्चित करण्यात आली होती. परंतु, त्यापूर्वीच ट्रॅक्टर मार्चला सुरूवात करण्यात आली. काही असामाजिक घटकांनी मंचावर कब्जा करून भडकाऊ भाषणंही दिली' असं म्हणतानाच यासाठी जबाबदार धरून शेतकरी नेत्यांवर कारवाई का केली जाऊ नये अशी विचारणा करत दिल्ली पोलिसांनी नोटीस धाडलीय. ​उत्तर देण्यासाठी तीन दिवसांचा अवधी बुधवारी रात्री उशिरा या नोटीस अनेक शेतकरी नेत्यांनी ही नोटीस मिळाली. यामध्ये योगेंद्र यादव, बलबीर राजेवाल, बलदेव सिंह सिरसा, डॉ. दर्शनपाल या शेतकरी नेत्यांचाही समावेश आहे. या नोटिशीला उत्तर देण्यासाठी पोलिसांनी नेत्यांना तीन दिवसांचा अवधी दिला आहे. संरक्षित वास्तू असलेल्या लाल किल्ल्याजवळ झालेला हिंसाचार 'सर्वात निंदनीय आणि राष्ट्रविरोधी कृत्य' असल्याचं पोलिसांनी म्हटलंय. ​एफआयआर दाखल दिल्ली पोलिसांकडून या प्रकरणात अनेक एफआयआर दाखल करण्यात आल्या आहेत. यामध्ये दीप सिद्धू तसंच 'माजी गँगस्टर' आणि सद्य सामाजिक कार्यकर्ता बनलेल्या लक्खा सिधाना यांच्या नावाचाही समावेश आहे. भारतीय दंड संहिता (IPC) सार्वजनिक मालमत्तेला नुकसान पोहचवणं तसंच अन्य कायद्यांनुसार हा गुन्हा दाखल करण्यात आला आहे. पुरातन स्मारकं आणि ऐतिहासिक स्थळं तसंच अवशेष कायदा, शस्त्रास्त्र कायद्यानुसारही गुन्हे दाखल करण्यात आले आहेत. बागपतमध्ये रात्री आंदोलनकर्त्यांवर कारवाई दुसरीकडे सिंघु, टिकरी, गाझीपूर या दिल्लीच्या सीमांवर कृषी कायद्याविरोधात शेतकऱ्यांचे आंदोलन सुरुच आहे. आंदोलनकर्त्यांची संख्या कमी झाली असली तरी आंदोलक आपल्या निश्चयावर ठाम आहेत. याच दरम्यान पश्चिम उत्तर प्रदेशच्या बागपतमध्ये राष्ट्रीय महामार्गावर आंदोलनकर्त्यांवर बुधवारी रात्री उशिरा उत्तर प्रदेश पोलिसांनी कारवाई केलीय. 'नॅशनल हायवे अथॉरिटी'च्या एका नोटिशीचा हवाला देत पोलिसांनी आंदोलनकर्त्यांना इथून हटवलंय. ही कारवाई बळानं नाही तर शांतिपूर्ण पद्धतीन करण्यात आल्याचं उत्तर प्रदेश पोलिसांनी म्हटलंय. ​अमित शहा घेणार जखमींची भेट केंद्रीय गृहमंत्री अमित शहा गुरुवारी सुश्रुत ट्रॉमा सेंटर आणि तीर्थ राम रुग्णालय या दोन रुग्णालयांना भेट देणार आहेत. या दरम्यान ते दिल्ली हिंसाचारात जखमी झालेल्या पोलीस कर्मचाऱ्यांची भेट घेणार आहेत. ट्रॅक्टर रॅली दरम्यान वेगवेगळ्या ठिकाणी जवळपास ३०० पोलीस कर्मचारी जखमी झाल्याचं दिल्ली पोलिसांकडून सांगण्यात आलं होतं.
निकाल आला; तोडगा नाही!|महाराष्ट्र टाइम्स|Updated: 13 Jan 2021, 07:26:00 AM||राजधानीत गेले सहा आठवडे चालू असणाऱ्या शेतकऱ्यांच्या आंदोलनाचा विषय सर्वोच्च न्यायालयात गेला खरा; पण सरन्यायाधीशांचा समावेश असणाऱ्या खंडपीठाने दिलेल्या निकालानंतरही या आंदोलकांचे समाधान झालेले दिसत नाही. या लढ्याचे आता पुढे काय होणार आणि तोडगा कधी निघणार, याचे उत्तरही न्यायालयीन निकालातून मिळालेले नाही. याचे कारण या आंदोलनाचे नेते राकेश टिकैत यांनी 'पहले बिलवापसी, फिर घरवापसी' अशा शब्दांत न्यायालयाच्या निकालानंतर प्रतिक्रिया दिली आहे. तसे पाहिले, तर सर्वोच्च न्यायालयाने त्यांना जे करता येणे शक्य होते, ते केले आहे. पहिल्या दिवशीच्या सुनावणीत खंडपीठाने केंद्र सरकारवर कठोर टीका केली. 'तुम्हाला प्रश्न सोडवणारे आहात की निर्माण करणारे आहात,' असा प्रश्नही विचारला. त्यानंतर, आता खंडपीठाने तिन्ही वादग्रस्त कायदे तूर्त स्थगित ठेवून चार तज्ज्ञांची समिती नेमली आहे. या समितीने पुढील दोन महिन्यांमध्ये अहवाल देणे अपेक्षित आहे. हे झाले असताना आंदोलकांनी अर्धविराम घ्यायला हरकत नव्हती. खंडपीठाने पहिल्या दिवशीच मुले, महिला आणि ज्येष्ठ नागरिक यांनी आता रस्त्यावर न थांबता घरी जावे, असे सुचविले होते. आंदोलकांनी तेही मान्य केलेले दिसत नाही. आता आंदोलकांनी जे आक्षेप घेतले आहेत, त्यात सर्वोच्च न्यायालयाने नेमलेल्या समितीचे चारही सदस्य सरकारचे सहानुभूतीदार आहेत, असे म्हटले आहे. हा आक्षेप योग्य नाही. यातील अशोक गुलाटी हे जागतिक ख्यातीचे कृषितज्ज्ञ आहेत. डॉ. प्रमोदकुमार जोशी हे कृषि-अर्थशास्त्रज्ञ असून, त्यांचे साऱ्या जगभरात नाव आहे. हे दोघेही तज्ज्ञ केवळ सरकारच्या बाजूने उभे राहायचे, या कारणासाठी अहवाल देणार नाहीत. भूपिंदरसिंग मान हे तिसरे सदस्य आजच्या आंदोलनाचे सर्वांत प्रभावी नेते राकेश टिकैत यांच्या आधी उत्तरेतील शेतकऱ्यांचे नेतृत्व करणारे त्यांचे वडील महेंद्रसिंह टिकैत; तसेच शरद जोशी यांच्यासमवेत काम केलेले शेतकरी नेते आहेत. चौथे अनिल धनवट हे शरद जोशीप्रणित शेतकरी संघटनेचे अध्यक्ष असून, या संघटनेचा या कायद्यांना विरोध नाही, हे खरे आहे. याचा अर्थ हे चारही सदस्य नव्या कायद्यांमधील साऱ्याच्या साऱ्या तरतुदी मान्य करूनच अहवाल देतील, असे गृहित धरणे हा केवळ सरकारवरचा नव्हे, तर सर्वोच्च न्यायालयाच्या न्यायबुद्धीवरचाही अविश्वास म्हणावा लागेल. दिल्लीतील शेतकऱ्यांच्या आंदोलनाला अनेक ज्ञात-अज्ञात पैलू आहेत. त्यातील, प्रजासत्ताकदिनी उभा राहू शकणारा संघर्ष हा एक छोटा; पण महत्त्वाचा मुद्दा आहे. याच दिवशी, आंदोलक राजधानीत ट्रॅक्टर मोर्चा काढू इच्छितात. प्रजासत्ताक दिनी राजधानीत दर वर्षी कसा माहोल असतो, हे साऱ्यांना माहीत आहे. यंदा करोनामुळे तो नसला, तरी या दिवसाला गालबोट लावणे, आंदोलकांनी टाळायला हवे आहे. या आंदोलनात काही खलिस्तानी समर्थक; तसेच नक्षलवादी घुसले असल्याचा दावा वारंवार केला जात आहे. असा संशय कुणाला असेल, तर तसे पुरावे किंवा कागदपत्रे खंडपीठाला सादर करण्यात यावीत, असेही न्यायमूर्तींनी म्हटले आहे. सहा वर्षांपूर्वी नरेंद्र मोदी यांचे सरकार सत्तेत आल्यापासून इतका दीर्घकाळ चाललेले आणि बऱ्याच प्रमाणात पाठिंबा असणारे हे पहिले लोक आंदोलन म्हणावे लागेल. स्वाभाविकच, या आंदोलनाच्या निमित्ताने सारेच मोदीविरोधक एकत्र झाले असल्यास नवल नाही. त्यात काही चूकही नाही; मात्र शेतकऱ्यांच्या खांद्यावर बंदूक ठेवून इतर कुणाला राजकारण करू द्यायचे, की सर्वोच्च न्यायालयावर विश्वास टाकून आंदोलनाला तूर्त विराम द्यायचा, याचा निर्णय आता आंदोलकांनाच घ्यायचा आहे. या गुंतागुंतीच्या समस्येचे एक उत्तर राज्यघटनेतील तरतुदींमधून शोधावे लागेल, असे दिसते. कृषी हा 'समावर्ती सूची'तील विषय असल्यामुळे केंद्र सरकारने कृषी उत्पन्न बाजार समित्या किंवा इतर संबंधित बाबींविषयी राज्यांना पूर्ण स्वातंत्र्य दिल्यास, आंदोलनातून काही मार्ग निघू शकतो; मात्र पंजाब, हरियाणा किंवा उत्तर प्रदेशाच्या पश्चिम भागातील शेतकऱ्यांना साऱ्या देशातील शेतकऱ्यांच्या वतीने भांडण्याचा किंवा 'तिन्ही कायदे समूळ मागेच घ्या' असे म्हणण्याचा अधिकार आहे का, हा प्रश्न उरतो. सर्वोच्च न्यायालयाने जसे 'आम्ही कृषिशास्त्रज्ञ नाही' असे समिती नेमताना म्हटले आहे; तसेच या चौघांच्या समितीसमोर जाऊन आम्ही आमची बाजू त्यांना पटवून देऊ, असे आंदोलकांनी म्हणावयास हवे. लोकशाही व्यवस्थेत आंदोलनांना जसे महत्त्व असते, तितकेच महत्त्व न्यायालयीन प्रक्रिया आणि संवाद यांनाही असते. सर्वोच्च न्यायालयाच्या हस्तक्षेपानंतरही आंदोलक दोन पावले मागे येण्यास तयार नसतील, तर एकीकडे त्यांच्याबद्दलची सहानुभूती कमी होऊ शकते आणि दुसरीकडे, हे आंदोलन संपविण्यासाठी केंद्र सरकारच्या हातात असलेल्या पर्यायांची संख्या आंदोलक कमी करत जातील. सर्वोच्च न्यायालयावर विश्वास टाकणे, हेच आज आवश्यक आहे. तसे आंदोलकांनी करायला हवे. 
farmers protest दिल्ली हिंसाचार: शशी थरूर यांच्यासह पत्रकारांवर गुन्हे दाखल; UN  म्हणते की...|Shrikant Bhosale|Updated: 02 Feb 2021, 03:54:00 PM|हायलाइट्स: नव्या कृषी कायद्याविरोधात दिल्लीच्या सीमेवर शेतकऱ्यांचे आंदोलन सुरू २६ जानेवारी झालेल्या ट्रॅक्टर परेड दरम्यान हिंसाचार उफाळून आला चुकीची माहिती प्रसारीत केल्याबद्दल शशी थरूर यांच्यासह अनेकांवर गुन्हे दाखल|संयुक्त राष्ट्र: नव्या कृषी कायद्याविरोधात दिल्लीच्या सीमेवर शेतकऱ्यांचे आंदोलन सुरू आहे. प्रजासत्ताक दिनी ट्रॅक्टर परेडनंतर झालेल्या हिंसाचारा प्रकरणी दिल्ली पोलिसांनी काँग्रेस खासदार शशी थरूर यांच्यासह काही पत्रकारांवर गुन्हे दाखल केले आहेत. या गुन्ह्यांबाबत संयुक्त राष्ट्र संघाने भाष्य केले आहे. संयुक्त राष्ट्र संघाचे सचिव एंटोनियो गुटेरेस यांचे प्रवक्ते स्टीफन दुजारीक यांनी सांगितले की, भारतात अभिव्यक्ती स्वातंत्र्य हा एक मौलिक अधिकार आहे. भारतात नेमकी ती घटना काय घडली, हे मी सांगू शकत नाही. मात्र, अभिव्यक्ती स्वातंत्र्य एक मौलिक सार्वभौमिक स्वतंत्रता आहे. लोकांना आपले मत व्यक्त करण्यास आणि कोणाचीही भीती न बाळगता मत व्यक्त करण्यास सक्षम असले पाहिजे, असेही त्यांनी सांगितले. वाचा: शेतकरी आंदोलनातील हिंसाचाराची संयुक्त राष्ट्राकडून दखल, म्हणाले की... नवी दिल्लीत ट्रॅक्टर परेडच्या दरम्यान, झालेल्या हिंसाचाराचे पडसाद संपूर्ण देशभरात उमटले. या हिंसाचारानंतर काँग्रेस खासदार शशी थरूर, पत्रकार राजदीप सरदेसाई, मृणाल पांडे, कारवा मासिकाचे विनोद के जोस यांच्यासह अनेकांवर गुन्हे दाखल करण्यात आहे. वाचा: भारत-पाकिस्तानमध्ये लष्करी तणाव; युएनने दिला 'हा' इशारा २८ जानेवारी २०२१ रोजी दाखल करण्यात आलेल्या माहितीनुसार, २६ जानेवारी रोजी एका शेतकऱ्याच्या मृत्यूशी संबंधित ट्विट केल्याबद्दल आणि चुकीची बातमी प्रसारीत केल्याबद्दल हे गुन्हे दाखल करण्यात आले आहे. एडिटर्स गिल्डने या कारवाईचा निषेध केला आहे. वाचा: भारतासोबत संबंध कसे असणार? अमेरिकेचे परराष्ट्र मंत्री म्हणाले... दरम्यान, याआधीदेखील दिल्लीत शेतकरी आंदोलनात हिंसाचाराची दखल संयुक्त राष्ट्र संघाने घेतली आहे. संयुक्त राष्ट्राचे महासचिवांचे प्रवक्ते स्टीफन दुजारीक यांनी भारत सरकारने शांततेत आंदोलन करून देण्याच्या स्वातंत्र्याचे आणि अहिंसेचे सन्मान करण्याचे आवाहन केले आहे. याआधीदेखील संयुक्त राष्ट्र संघाने लोकांना शांततेत आंदोलन करण्याचा अधिकार असल्याचे म्हटले होते. दिल्लीत झालेल्या हिंसक घटनेवर प्रश्न उपस्थित करण्यात आला होता. त्यावेळी संयुक्त राष्ट्र संघ महासचिवांच्या प्रवक्त्यांनी ही भूमिका स्पष्ट केली. त्यांनी म्हटले की, भारताच्या बाबतीत म्हणायचे झाल्यास लोकांना शांततेत आंदोलन करण्याचा अधिकार आहे आणि संबंधित अधिकाऱ्यांनी त्यांना शांततेत आंदोलन करू दिले पाहिजे. आंदोलन करण्याच्या अधिकाराचा सन्मान झाले पाहिजे असेही त्यांनी म्हटले. 
chakka jam : शेतकरी आंदोलन; दबावापुढे झुकणार नाही, राकेश टिकैत यांचा आता सरकारला अल्टिमेटम|Sachin Fulpagare|Updated: 06 Feb 2021, 04:36:00 PM||नवी दिल्ली: केंद्र सरकारच्या कृषी कायद्यांविरोधात ( farm laws ) आज शेतकरी संघटनांनी देशव्यापी 'चक्का जाम' करण्यात ( chakka jam ) आला. ठिकठिकाणी रस्त्यांवर शेतकरी उतरले. दिल्ली-यूपीच्या गाझीपूर सीमेवरील शेतकर्‍यांनी आंदोलन केलं. आता हे आंदोलन आणखी लांबण्याची चिन्हे आहेत. भारतीय किसान युनियनचे राष्ट्रीय प्रवक्ते राकेश टिकैत ( rakesh tikait ) यांनी शेतकरी आंदोलनाबाबत मोठं विधान केलं आहे. आम्ही आता येथून उठणार नाही. कृषी कायदे रद्द करण्यासाठी आम्ही सरकारला २ ऑक्टोबरपर्यंतचा वेळ दिला आहे. सरकारने तोपर्यंत निर्णय घेतला नाही तर आम्ही आंदोलनाची पुढील दिशा ठरवू, असा इशारा टिकैत यांनी दिला. 'आता जागेवरून हटणार नाही' तिन्ही कृषी कायदे रद्द होत नाही तोपर्यंत आम्ही कुठेही जाणार नाही. मागणी पूर्ण होईपर्यंत आम्ही येत्या २ ऑक्टोबरपर्यंत गाझीपूर सीमेवर आंदोलन सुरूच ठेवू, असं टिकैत म्हणाले. राकेश टिकैत यांनी आंदोलन दिर्घकाळ सुरू ठेवण्यासाठी एक फॉर्म्युला दिला होता. आंदोलन करणाऱ्या शेतकर्‍यांनी प्रत्येक गावातून एक ट्रॅक्टर, १५ समर्थक आणि १० दिवसांच्या फॉर्म्युलावर काम करावं, असं टिकैत यांनी सांगितलं होतं. मग आंदोलन ७० वर्षे का चालेना काही हरकत नाही, असं ते म्हणाले. उत्तर प्रदेशातील हजारो शेतकरी २ महिन्यांहून अधिक काळापासून गाझीपूर सीमेवर आंदोलन करत आहेत. गाझीपूर सीमेवर भारतीय किसान युनियनचे राष्ट्रीय प्रवक्ते राकेश टिकैत यांच्या नेतृत्वात आंदोलन सुरू आहे. हरयाणा, पंजाबमध्ये 'चक्का जाम'ला प्रतिसाद केंद्राच्या कृषी कायद्यांविरोधात शेतकरी संघटनांनी आज देशव्यापी 'चक्का जाम' पुरकारला होता. या 'चक्का जाम'ला पंजाब, हरयाणात मोठा प्रतिसाद मिळाला. हरयाणात शेतकऱ्यांनी पलवल-आग्रा महामार्गावर चक्का जाम केला. पंजाबमध्ये लुधियाना- फिरोजपूर महामार्गावर 'चक्का जाम' करत लंगर आयोजित करण्यात आला होता. तर अमृतसरमध्ये दिल्ली-अमृतसर महामार्गावर गोल्डन गेट येथे 'चक्का जाम' आंदोलन करण्यात आलं. मोहालीतही शेतकऱ्यांनी 'चक्का जाम' केला. farm laws : शेतकरी आंदोलन; 'रक्ताची शेती'च्या वक्तव्यावर कृषीमंत्र्यांचे स्पष्टीकरण, म्हणाले... परराष्ट्रमंत्र्यांचा चीनला सूचक इशारा, 'करोनानंतरचा भारत पूर्वीपेक्षा...' जम्मू-काश्मीर, तेलंगणमध्येही 'चक्का जाम' तेलंगणमध्येही हैदराबादच्या बाह्य भागात 'चक्का जाम' आंदोलन केलं गेलं. जम्मू-काश्मीरमध्ये जम्मू-पठाणकोट महामार्गावर शेतकऱ्यांनी 'चक्का जाम' केला. 
सस्पेंस संपला! सरकार आणि शेतकरी संघटनांच्या नेत्यांमध्ये आज होणार बैठक|Sachin Fulpagare|Updated: 15 Jan 2021, 09:16:00 AM||नवी दिल्लीः केंद्र सरकारच्या नव्या तिन्ही कृषी कायद्यांवर ( farm laws ) सर्वोच्च न्यायालयाने स्थगिती दिली आहे. तर आंदोलनकर्ते शेतकरी ( farmers protest ) आणि सरकार यांच्यातील पुढच्या फेरीवरील चर्चेबद्दल संशय निर्माण झाला होता. आता हा सस्पेन्स दूर झाला आहे. सरकारसोबत शुक्रवारी चर्चेत सहभागी होणार असल्याचं आंदोलन करणाऱ्या शेतकरी संघटनांनी म्हटलं आहे. याशिवाय २६ जानेवारीला दिल्लीत लाल किल्ल्यापासून ते इंडिया गेटपर्यंत आपली परेड काढण्याची घोषणाही शेतकऱ्यांनी केली आहे. तर सरकार मोकळ्या मनाने बैठकीत सहभागी होईल, असं केंद्रीय कृषीमंत्री नरेंद्र सिंह तोमर ( narendra singh tomar ) म्हणाले. नवीन कृषी कायद्यांविरूद्ध आंदोलन करणाऱ्या शेतकरी संघटना आणि सरकार यांच्यात आतापर्यंत चर्चेच्या ८ फेऱ्या झाल्या आहेत. पण यातून कुठलाही तोडगा निघालेला नाही. सरकार आणि शेतकरी संघटनांमध्ये शुक्रवारी चर्चेची नववी फेरी होणार आहे. 'आम्ही शुक्रवारी सरकारबरोबर होणाऱ्या बैठकीत भाग घेऊ. आमचा पुढील निर्णय सरकार कसे वागतं यावर अवलंबून असेल. समितीतील एका सदस्याने आधीच राजीनामा दिला आहे, ही चांगली गोष्ट आहे, असं क्रांतिकारक शेतकरी संघटनेचे प्रमुख दर्शन सिंह यांनी गुरुवारी सांगितलं. सर्वोच्च न्यायालयाने कृषी कायद्यांसंबंधी स्थापन केलेल्या ४ सदस्यांच्या समितीतून भूपिंदर सिंग मान हे बाहेर पडलेत. शेतकरी संघटना शुक्रवारी सरकारसोबत होणाऱ्या चर्चेत सहभागी होतील. उद्या काय होते ते पाहूया. पण आमची कामगिरी संपेपर्यंत सरकारबरोबरच्या बैठका सुरूच राहतील. आम्ही सरकारबरोबरच्या बैठकीला विरोध करणार नाही', असं भारतीय किसान युनियनचे प्रवक्ते राकेश टिकैत यांनी सांगितलं. प्रजासत्ताक दिनी शेतकरी दिल्लीतल्या लाल किल्ल्यापासून इंडिया गेटपर्यंत मोर्चा काढतील अशी घोषणा राकेश टिकैट यांनी केली आहे. 'राष्ट्रपती भवन ते इंडिया गेट पर्यंतचा परेड होईल. आम्ही लाल किल्ल्यापासून इंडिया गेटपर्यंत चालत जाऊ. दोघांचा मेल एकच असेल. जगातील सर्वात ऐतिहासिक परेड होईल जिथे शेतकरी एका बाजूने चालेल आणि सैनिक एका बाजूने. शहीदांची अमर जवान ज्योती इंडिया गेटवर या दोघांमध्ये समेट होईल', असं राकेश टिकैत म्हणाले. सरकार आणि शेतकरी नेत्यांमधील नियोजित बैठक १५ जानेवारी दुपारी १२ वाजता सुरू होईल, असं राकेश टिकैट म्हणाले. 
Farmers Protest : 'किमान हमीभाव संपुष्टात येणार, असं आमचं म्हणणं नाहीच'|Shubhangi Palve|Updated: 08 Feb 2021, 03:17:00 PM||नवी दिल्ली : ' किमान हमीभाव होता, आहे आणि भविष्यातही कायम राहील' या पंतप्रधान नरेंद्र मोदींच्या वक्तव्यावर शेतकरी नेते राकेश टिकैत यांनी प्रतिक्रिया दिलीय. 'किमान हमीभाव संपुष्टात येणार, असं आमचं म्हणणं नाहीच... किमान हमीभावाचा कायद्यात समावेश करावा असं आमचं म्हणणं आहे' असं राकेश टिकैत यांनी म्हटलंय. पंतप्रधान नरेंद्र मोदी यांनी राज्यसभेत राष्ट्रपतींच्या अभिभाषणावर उत्तर देताना सोमवारी शेतकरी आंदोलनावरही भाष्य केलं. 'कृषीमंत्री सतत शेतकऱ्यांची चर्चा करत आहेत. आत्तापर्यंत कोणताही तणाव निर्माण झालेला नाही. एकमेकांचं म्हणणं समजून घेण्याचा प्रयत्न सुरू आहे' असं म्हणतानाच पंतप्रधान मोदींनी पुन्हा एकदा शेतकऱ्यांना चर्चेचं आमंत्रण दिलं होतं. त्यावरच राकेश टिकैत बोलत होते. 'किमान हमीभाव संपुष्टात येईल असं आम्ही कधीही म्हटलेलं नाही. आम्ही म्हणतोय की किमान हमीभावावर एक कायदा असायला हवा. जर याचा समावेश कायद्यांतर्गत करण्यात आला तर सर्व शेतकऱ्यांना यामुळे फायदा होईल. आत्तापर्यंत किमान हमीभावावर कोणताही कायदा नाही आणि शेतकऱ्यांची ट्रेडर्सकडून लूट सुरू आहे' असं टिकैत यांनी म्हटलं. 'आंदोलन करणं हा आपला हक्क आहे पण आंदोलनस्थळी बसलेल्या वृद्धांना तिथून घेऊन जा', अशी विनंतीही मोदींनी आंदोलनकर्त्यांना केली होती. 'आंदोलन मागे घ्या... पुढे वाटचाल करण्यासाठी एकत्र येऊन चर्चा करू. मी सदनाच्या माध्यमातून चर्चेचं आमंत्रण देतो' असंही मोदींनी म्हटलंय. या अगोदरही टिकैत यांनी पंतप्रधान मोदींकडून चर्चेचं आमंत्रण दिलं जातं परंतु, चर्चेसाठी मात्र ते उपलब्ध नाहीत, असा सूर काढताना पंतप्रधानांना अडचणीत आणणारा प्रश्न विचारला होता. 'आपण केवळ एक कॉल दूर आहोत' असं म्हणणाऱ्या पंतप्रधान मोदींना, 'पंतप्रधान मोदीजी, तुमचा मोबाइल क्रमांक देता का?' असा प्रश्नही टिकैत यांनी विचारला होता. 
Who is Rihanna: रिहानाकडे आहे ४४०० कोटींची संपती, जाणून घ्या ३२ वर्षीय गायिकेच्या आयुष्याबद्दल|Madhura Nerurkar|Updated: 03 Feb 2021, 01:41:00 PM|हायलाइट्स: सध्या प्रत्येक भारतीयाच्या तोंडी पॉप स्टार रिहानाचं नाव आहे. रिहानाने भारतातील शेतकरी आंदोलनाचं समर्थन केलं आहे. तिने ट्वीट केल्यापासून हा मुद्दा जगभरात चर्चिला जात आहे. फक्त रिहानाच नाही तर जगभरातील अनेक सेलिब्रिटी आता या मुद्द्यावर आपली प्रतिक्रिया देत आहेत.|मुंबई- रिहानाचं नाव सध्या भारतीयांच्या तोंडावर आहे. खरं तर आंतरराष्ट्रीय पॉप स्टार रिहाना हिने आपल्या देशात सध्या सुरू असलेल्या शेतकरी आंदोलनावर ट्वीट केलं असून त्यानंतर ट्विटरवर फक्त शेतकरी आंदोलन आणि रिहाना या दोन गोष्टींवरच चर्चा होताना दिसत आहे. पण ही रिहाना आहे तरी कोण आणि तिच्या करिअरबद्दल जाणून घेऊ. रिहाना ही कॅरेबियन पॉप गायिका आहे. २० जानेवारी १९८८ मध्ये बार्बाडोस येथे तिचा जन्म झाला. ट्विटरवर रिहानाचे १० कोटी फॉलोअर्स आहेत. रिहानाचं पूर्ण नाव रॉबिन रिहाना फेंटी आहे. बार्बाडोसमध्ये लहानाची मोठी झालेल्या रिहानाचे वडील बर्बाडियन होते आणि आई गयाना (दक्षिण अमेरिकेच्या उत्तर अटलांटिक किनारपट्टीवरील एक देश) इथली होती.          View this post on Instagram             A post shared by R I H A N N A (@ririgalbadd)  रिहानाला वयाच्या १६ व्या वर्षी रेकॉर्ड प्रोड्यूसर Evan Rogers यांनी रेकॉर्डिंगसाठी अमेरिकेत बोलावले होते. २००५ मध्ये, रिहानाने तिचा पहिला स्टुडिओ अल्बम 'म्युझिक ऑफ द सन' रिलीज केला होता. जो बिलबोर्ड २०० चार्टच्या पहिल्या दहामध्ये पोहोचला होता. एका वर्षाच्या आत रिहानाने तिचा दुसरा स्टुडिओ अल्बम 'अ गर्ल लाइक मी' (२००६) रिलीज केला. हा अल्बम बिलबोर्डच्या अल्बम चार्टच्या पहिल्या पाचमध्ये पोहोचला होता. रिहानाच्या ट्वीटने बदलली शेकतरी आंदोलनाची दिशा, जगभरात उडाली खळबळ          View this post on Instagram             A post shared by R I H A N N A (@ririgalbadd)  आंतरराष्ट्रीय पॉप स्टार रिहानाचे भारतातही लाखो चाहते आहेत.२०१९ मध्ये फोर्ब्सने रिहानाला सर्वात श्रीमंत संगीतकार म्हटलं होतं. फोर्ब्सच्या म्हणण्यानुसार, रिहानाची एकूण मालमत्ता ६०० मिलियन डॉलर म्हणजे जवळपास ४ हजार ४०० कोटी रुपये आहे. ट्विटरवर रिहानाचे १०० मिलियन फॉलोअर्स आहेत. ट्विटरवर, १०० दशलक्ष फॉलोअर्स असलेल्या जगभरातल्या सेलिब्रिटींमध्ये रिहाना चौथ्या स्थानावर आहे. 'Don't stop the music', 'Love the way you lie', 'Umbrella' यांसारखे अनेक हिट अल्बम तिने दिले आहेत. रिहाना फक्त पॉप गायिकाचं नाही तर एक चांगली अभिनेत्रीही आहे. हॉलिवूड फिल्म बॅटलशिप आणि Ocean's 8 सारख्या सिनेमांमध्ये ती दिसली आहे. ३२ वर्षांच्या रिहानाचा फॅन्टी (Fenty) नावाचा स्वतःचा फॅशन ब्रँडही आहे. शेतकरी आंदोलना संबंधित बातमी शेअर करताना रिहानाने ट्विटरवर लिहिलं की, आपण शेतकरी आंदोलनाबद्दल का बोलत नाही असं ट्वीट तिने केलं. यासोबतच #FarmerProtest हा हॅशटॅगही वापरला. या ट्वीटनंतर ती चर्चेत आली. विशेष म्हणजे रिहाना अनेकदा सामाजिक मुद्द्यांवर ट्वीट करत असते. 
शेतकरी आंदोलनावर भाष्य केल्यानं अभिनेत्रीला मिळाली बलात्कार आणि हत्येची धमकी|Madhura Nerurkar|Updated: 06 Feb 2021, 07:42:00 PM|हायलाइट्स: पॉप स्टार रिहानानं केलं होतं शेतकरी आंदोलनाबाबत ट्वीट जगभरातील सेलिब्रेटींनी दिला शेतकरी आंदोलनात शेतकऱ्यांना पाठिंबा अभिनेत्रीला सोशल मीडियावरून मिळाली बलात्कार आणि हत्येची धमकी|मुंबई: भारतात सुरू असलेल्या शेतकरी आंदोलनाबाबत आता जगभरातून बोललं जात आहे. सर्वांत आधी पॉप स्टार रिहानानं याबाबत ट्वीट केलं होतं आणि त्यानंतर जगभरातून अनेकांनी सोशल मीडियाच्या माध्यमातून या आंदोलनात शेतकऱ्यांना पाठिंबा दिला. ब्रिटीश अभिनेत्री जमीला जमील हिनेही याबाबत ट्वीट केलं होतं. पण आता तिला शेतकऱ्यांना समर्थन दिल्यानं वेगवेगळ्या समस्यांचा सामना करावा लागत आहे. जमीलानं तिच्या सोशल मीडियावरून याची माहिती दिली. ब्रिटीश अभिनेत्री जमीला सोशल मीडियावर खुप सक्रिय आहे. इन्स्टाग्रामवर तिचे ३ मिलियन पेक्षा जास्त फॉलोअर्स आहेत. जमीला एक मॉडेल आणि अभिनेत्री असण्यासोबत रेडिओ जॉकी, लेखिका अॅक्टिविस्ट आणि बॉडी पॉझिटीव्ह अॅडवोकेट सुद्धा आहे. जमीलानं नुकतीच तिच्या इन्स्टाग्रामवर एक लांबलचक पोस्ट लिहून स्वतःसोबत घडलेली घटना कथन केली आहे. बेयर ग्रिल्सचं ट्वीट चर्चेत, पीएम मोदींसोबतचा फोटो केला शेअर जमीलानं तिच्या पोस्टमध्ये लिहिलं, 'मागच्या काही महिन्यांपासून भारतात सुरू असलेल्या शेतकरी आंदोलनाबाबत मी सोशल मीडियावर काही पोस्ट लिहिल्या होत्या. ज्यात मी शेतकऱ्यांना समर्थन दिलं होतं. मी तिथं घडत असलेल्या घटनांविषयी बोलायला सुरुवात केल्यानंतर मला सोशल मीडियावरून बलात्कार आणि हत्येच्या धमक्या दिल्या जात आहेत.'          View this post on Instagram             A post shared by Jameela Jamil (@jameelajamilofficial)  या पोस्टमध्ये जमीला पुढे लिहिते, 'माझ्यावर अशाप्रकारे दबाव टाकण्याआधी या गोष्टी लक्षात घ्या की, मी एक माणूस आहे आणि माझ्या सहनशक्तीच्या काही मर्यादा आहेत. जे शेतकरी आंदोलन करत आहेत. त्यांना माझा पूर्ण पाठिंबा आहे. कारण ते आपल्या हक्कांसाठी लढत आहेत. मला वाटतं की, जेव्हा महिला आणि पुरुष अशा विषयांवर भाष्य करतात तेव्हा पुरुषांना स्त्रियांच्या तुलनेत अशा प्रकारच्या समस्यांना कमी प्रमाणात सामोरं जावं लागतं.' जेव्हा रिहानाचं कौतुक करणारं ट्वीट ट्विटरचे CEO च लाइक करतात जमीलाबद्दल बोलायचं तर ती लोकप्रिय कॉमेडी शो 'द गुड प्लेस'मध्ये महत्त्वपूर्ण भूमिकेत दिसली होती. या सीरिजमध्ये तिनं तहानी अल जमील ही भूमिका साकारली होती. याशिवाय तिनं 'द मिसरी गेम' हा शो होस्ट केला होता. तसेच एका रिअलिटी शोमध्ये परिक्षक म्हणून सुद्धा ती दिसली होती. 
कंगना रणौतने दिल्लीमध्ये झालेल्या हिंसाचारानंतर दिलजीत आणि प्रियांकाकडे मागितलं उत्तर|Madhura Nerurkar|Updated: 27 Jan 2021, 12:54:00 PM||नवी दिल्ली- २६ जानेवारी प्रजासत्ताक दिनी शेतकरी ट्रॅक्टर रॅलीच्या वेळी मोठ्या प्रमाणात हिंसाचार आणि तोडफोड झाली. यावेळी शेतकरी लाल किल्ल्यापर्यंत पोहोचले आणि त्या जमावाने खालसा पंथ साहिबचा धार्मिक ध्वजही तिथे लावला. या हिंसाचाराचा बॉलिवूड सेलिब्रिटींनी समाचार घेतला आहे. अनेकांनी आपल्या प्रतिक्रिया यावर दिल्या. सर्वातआधी अभिनेत्री कंगना रणौतने आपली प्रतिक्रिया दिली आहे. दिल्लीतील हिंसाचाराचे अनेक फोटो आणि व्हिडिओ कंगनाने सोशल मीडियावर शेअर केले. कंगनाने तिचा एक व्हिडीओ शेअर करत हिंसाचार करणाऱ्यांना अटक करण्याची मागणी केली. दुसऱ्या ट्वीटमध्ये कंगनाने शेतकऱ्यांकडून करण्यात आलेल्या तोडफोडीबद्दल दिलजीत दोसांज आणि प्रियांका चोप्रा यांनाही प्रश्न विचारले आहेत. त्याचं झालं असं की, दिलजीत आणि प्रियांका या दोघांनीही शेतकरी आंदोलनाला पाठिंबा दर्शवला होता. कंगनाने एक फोटो शेअर करत म्हटलं की, 'दिलजीत दोसांज आणि प्रियांका चोप्रा तुम्ही यावर स्पष्टीकरण दिलं पाहिजे. आज संपूर्ण जग आपल्यावर हसत आहे. तुम्हाला हेच हवं होतं ना.. अभिनंदन.' शेतकरी आंदोलनाला उघडपणे पाठिंबा देणारी अभिनेत्रा स्वरा भास्करनेही लाल किल्ल्यावर धार्मिक ध्वज फडकवण्यावर टीका केली आहे. तिने ट्विटरवर एक व्हिडिओ शेअर करत कोणत्याही धर्माचा झेंडा लाल किल्ल्यावर फडकवणं योग्य नसल्याचं ती म्हणाली. शेतकऱ्यांना समर्थन देणारी आणखी एक अभिनेत्री गुल पनागनेही या घटनेची निंदा केली आहे. 'तिरंग्याचा अपमान कोणीही करू नये. हे मुळीच मान्य नाही. सर्वांनी एकमताने याचा निषेध करायला हवा.' 
शेतकरी आंदोलनात सहभागी झालेल्या महाराष्ट्रातील महिलेचा मृत्यू|Mansi Kshirsagar|Updated: 28 Jan 2021, 01:08:00 PM|हायलाइट्स: कृषी कायद्यांना विरोध करणाऱ्यासाठी आंदोलनात सहभागी झाल्या होत्या दिल्लीहून महाराष्ट्रात परतत असताना मृत्यू याआधी अनेक आंदोलनाला पाठिंबा दिला होता|मुंबईः गेल्या दोन महिन्यांपासून दिल्लीच्या वेशीवर केंद्राच्या कृषी कायद्यांविरोधात सुरु असलेल्या शेतकरी आंदोलनात आतापर्यंत अनेक शेतकऱ्यांनी आपला जीव गमावला आहे. दरम्यान, २६ जानेवारीला उसळलेल्या हिंसाचारानंतर हे आंदोलन अधिकच तीव्र झालं आहे. महाराष्ट्रातही या घटनेचे पडसाद उमटलेले असतानाच एक धक्कादायक घटना घडली आहे. शेतकरी आंदोलनात सहभागी झालेल्या महाराष्ट्रातील महिलेचा मृत्यू झाला आहे. नंदुरबार जिल्ह्यातील आंबाबरी गावातील स्थानिक रहिवाशी सिताबाई तडवी (वय ५६) या १६ जानेवारीपासून दिल्लीतील शहाजापूर सीमेवरील शेतकरी आंदोलनात सहभागी झाल्या होत्या. त्या २६ जानेवारीला शेतकरी आंदोलनाच्या परेडमध्येही सहभागी झाल्या होत्या. त्यानंतर काल नंदूरबारला परतत असताना जयपूर स्थानकात त्यांची प्रकृती बिघडली. कडाक्याच्या थंडीमुळं त्यांचा मृत्यू झाला असल्याचं सांगण्यात येतंय. वाचाः शेतकरी नेत्यांविरोधात 'लूकआऊट नोटीस' जारी, पासपोर्ट जप्त करणार सिताबाई तडवी यांनी यापूर्वीही विविध आंदोलनात सक्रीय सहभाग घेतला होता. लोक संघर्ष मोर्चाच्या त्या सहकारी होत्या तसंच, शेतकऱ्यांच्या हक्कासांठी त्यांनी मोर्च्यात भागही घेतला होता. त्यासाठी त्यांना तुरुंगातही जावं लागलं आहे. लोकसंघर्ष मोर्चाचं उलगुलांन आंदोलन, आदिवासींच्या न्यायहक्कासाठी संघर्ष, अशा अनेक मोर्चात त्या नेहमी पुढे होत्या. केंद्र सरकारने लागू केलेल्या कृषी कायदे रद्द करण्यासाठी शेतकऱ्यांच्या आंदोलनालाही त्यांनी पाठिंबा दिला होता. तसंच, २२ डिसेंबरला अंबानीविरोधात निघालेल्या मोर्च्यातही त्या सहभागी होत्या. वाचाः 'असे येडे बरळत असतात'; कर्नाटकच्या उपमुख्यमंत्र्यांवर राऊतांची टीका दरम्यान, राजधानी दिल्लीत मंगळवारी कृषी कायद्यांचा विरोध करणाऱ्या शेतकरी आंदोलकांकडून काढण्यात आलेल्या ट्रॅक्टर रॅली दरम्यान हिंसाचार घडून आला होता. या हिंसाचारात एका आंदोलकाचा मृत्यू झाला असून या आंदोलकाचं नाव नवरीत सिंह असं आहे. 
Farmers Protest : 'एकसंध करा, भिंती उभारू नका', राहुल गांधींचा मोदी सरकारला सल्ला|Shubhangi Palve|Updated: 02 Feb 2021, 11:56:00 AM|हायलाइट्स: दिल्लीच्या सीमेवर सिमेंट ब्लॉकसहीत एक मोठी भिंत रस्ता खोदून अणकुचिदार, लांब खिळे आणि टोकदार सळया बसवण्यात आल्या शेतकऱ्यांना राजधानीत प्रवेश रोखण्यासाठी रोड रोलरही तयार राहुल गांधींनी मोदी सरकारवर साधला निशाणा|नवी दिल्ली : केंद्राकडून लागू करण्यात आलेल्या कृषी कायद्यांविरोधात शेतकरी आंदोलनाचा आजचा तब्बल ६९ वा दिवस आहे. दोन महिन्यांहून अधिक काळापासून हे शेतकरी आंदोलक राजधानी दिल्लीच्या वेगवेगळ्या सीमांवर आंदोलन करत आहेत. शेतकऱ्यांना रोखण्यासाठी पोलिसांनी आपली सगळी शक्ती पणाला लावलीय. याच पार्श्वभूमीवर, विरोधकांनी मोदी सरकारवर हल्लाबोल केलाय. रस्त्यापासून ते संसदेपर्यंत प्रमुख विरोधी पक्ष असलेल्या काँग्रेसकडून मोदी सरकारला घेरण्याची तयारी करण्यात आलीय. शेतकऱ्यांना रोखण्यासाठी दिल्लीच्या सीमेवरील रस्त्यावर अडथळ्यांची रांग सोमवारी, टिकरी सीमेवर सिमेंट ब्लॉकसहीत एक मोठी भिंत उभारण्यात आलीय तसंच बॅरिकेडिंगचे सात थर लावण्यात आले आहे. इतकंच नाही तर दिल्लीत प्रवेश करणाऱ्या शेतकऱ्यांना रोखण्यासाठी रस्ता खोदून अणकुचिदार, लांब खिळे आणि टोकदार सळया बसवण्यात आल्या आहेत. सीमेवर रोड रोलरदेखील दिसत आहेत. दिल्लीत प्रवेश करणाऱ्या शेतकऱ्यांना रोखण्यासाठी हे रोड रोलर रस्त्यात उभे केले जाऊ शकतात. या तणावपूर्ण परिस्थितीचे फोटो सोशल मीडियावर व्हायरल होत आहेत. यावरच काँग्रेसचे माजी अध्यक्ष आणि खासदार राहुल गांधी यांनी निशाणा साधलाय. 'एकसंध करा, भिंती उभारू नका' (Build Bridges, Not Walls) असं ट्विट राहुल गांधी यांनी मोदी सरकारला उद्देशून केलंय. दुसरीकडे, विरोधकांकडून संसदेतही शेतकरी आंदोलन आणि कृषी कायद्याच्या मुद्यावर चर्चेची मागणी केली जातेय. परंतु, राज्यसभेचे सभापती एम व्यंकय्या नायडून यांनी मात्र विरोधकांची मागणी फेटाळून लावतानाच 'चर्चा अगोदरच झालीय, आता चर्चेची गरज नाही' असं म्हटलंय. मात्र चर्चेस नकार दिला जातोय. याचवरून मंगळवारी राज्यसभेचं कामकाज दोन वेळा स्थगित करण्यात आलंय. राजधानी दिल्लीच्या सीमेवरचं एक दृश्यं... दमलेले सुरक्षा व्यवस्थेत तैनात पोलीस थोड्यावेळ आराम करताना दीर्घकाळापासून दिल्लीच्या सीमेवर आंदोलनकर्त्या शेतकऱ्यांना अनेक अडचणींना सामोरं जावं लागतंय. त्यांच्या मागण्यांवर संसदेत चर्चा होणं आवश्यक आहे. हिंसाचाराच्या नावाावर शेतकऱ्यांचं आंदोलन संपुष्टात आणण्यासाठी खिळ्यांचा वापर केला जात आहे... जसं काही सीमेवर समोर शत्रूच उभे आहेत... अहंकार आणि हट्टीपणाचं राजकारण संपुष्टात यायला हवं, अशी प्रतिक्रिया काँग्रेसचे ज्येष्ठ नेते अभिषेक मनु सिंघवी यांनी एका चॅनलशी बोलताना म्हटलंय. 
रिहानाचं शेतकऱ्यांना समर्थन, कंगना म्हणते- 'ते तर दहशतवादी'|Bhagyashree Rasal|Updated: 03 Feb 2021, 10:15:00 AM||मुंबई: केंद्र सरकारनं लागू केलेल्या नव्या कृषी कायद्याच्या विरोधात शेतकरी मागच्या दोन महिन्यांपेक्षा जास्त काळापासून आंदोलन करत आहेत. ते सातत्यानं हा कायदा रद्द करण्याची मागणी करत आहेत. प्रजासत्तकदिनी दिल्लीत या आंदोलनाला हिंसक वळण मिळालं होतं. ज्यानंतर दिल्लीच्या सीमांवरील सुरक्षा वाढवण्यात आली असून ज्या ठिकाणी आंदोलन होत आहेत अशा जागांवर इंटरनेट सेवा रोखण्यात आली आहे. आता या आंदोलनावर आंतरराष्ट्रीय पॉप स्टार रिहानानं आपली प्रतिक्रिया दिली आहे. मात्र यावर अभिनेत्री कंगना रणौतनं ट्वीट करून तिला उत्तर दिलं आहे. रिहानानं दिल्लीच्या आजूबाजूच्या राज्यांमधून नव्या कृषी कायद्याच्या विरोधात आंदोलन करणाऱ्या शेतकऱ्यांना आपलं समर्थन दिलं आहे आणि हे आंदोलन थांबवण्यासाठी इंटरनेट बंद करण्यावर टीका सुद्धा केली आहे. रिहानानं तिच्या ट्विटर हॅन्डलवरून भारतात सुरू असलेल्या शेतकरी आंदोलनाचं एक वृत्त शेअर केलं आहे. ज्यात आंदोलन सुरू असलेल्या भागातील इंटरनेट सेवा खंडीत करण्यात आल्याचं म्हटलं आहे. हे वृत्त शेअर करताना रिहानानं लिहिले, ‘आपण यावर का बोलत नाही?’ रिहानाच्या या ट्वीटवर अभिनेत्री कंगना रणौतनं तिला उत्तर दिलं आहे. कंगनानं रिहानाला रिप्लाय देताना लिहिलं, ‘यावर कोणीही बोलत नाही कारण ते शेतकरी नाहीत तर दहशतवादी आहेत. जे देशाला तोडण्याचं काम करत आहेत. ज्यानंतर चीन आमच्या वेगळ्या झालेल्या प्रदेशांवर आपलं वर्चस्व प्रस्थापित करेल आणि मग तिथे अमेरिकेप्रमाणे चायनिज कॉलनी उभी करू शकेल. तुम्ही मूर्ख आहात पण आम्ही आमचा देश असा विकत नाही आहोत. जसं तुम्ही मूर्ख लोकांनी केलं आहे.’ देशात सुरू असेलेल्या शेतकरी आंदोलनाला समर्थन देणारी रिहाना ही पहिली सेलिब्रेटी नाही. याआधीही अनेक बॉलिवूड सेलिब्रेटींनी या आंदोलनाला समर्थन दिलं आहे. ज्यात सोनम कपूर, प्रियांका चोप्रा, दिलजित दोसांज, स्वरा भास्कर यांचा समावेश आहे. मात्र कंगणा रणौत सुरुवातीपासून या शेतकरी आंदोलनाला विरोध करताना दिसली आहे. या संदर्भात दिलजित दोसांज आणि कंगनामध्ये ट्विटर वॉर देखील रंगलं होतं. 
Farmer Protest शेतकरी आंदोलन; अर्थव्यवस्थेला बसतोय जबर आर्थिक फटका|Kailas Redij|Updated: 01 Jan 2021, 07:25:00 PM||नवी दिल्ली : कृषी कायद्यांविरोधात (Farm Laws) दिल्लीत महिनाभरापासून सुरु असलेल्या शेतकरी आंदोलनाचा उत्तरेतील राज्यांना मोठा आर्थिक फटका बसला आहे. तिसऱ्या तिमाहीत जवळपास ७० हजार कोटींचे आर्थिक नुकसान झाल्याचा दावा पीएचडी चेंबर ऑफ कॉमर्स अँड इंडस्ट्री या संस्थेने केला आहे. 'मुदतवाढ म्हणजे क्रूर चेष्टा'; 'ITR' मुदतवाढीवरुन सनदी लेखापाल संतप्त मागील ३६ दिवसांपासून देशभरातील शेतकरी सरकारविरोधात उपोषण करत आहेत. या शेतकरी आंदोलनाला (Farmers Protest) अधिक तीव्र करण्याच्या उद्देशाने आणखी शेतकरीकडे कूच करत आहेत. केंद्र सरकारने आणलेल्या तीन कृषि कायद्याच्या विरोधात देशभरात आंदोलन सुरू आहे. केंद्र सरकारच्या या कायद्याला विरोध करण्यासाठी पंजाब, हरीयाणामधील शेतकरी रस्त्यांवर उतरले आहेत. शेतकरी आंदोलनाला आता महिना उलटू गेला आहे. मात्र अद्याप त्यावर तोडगा निघालेला नाही. आरोग्य विम्याचे नुतनीकरण करताय; हे अतिरिक्त लाभ घेण्याचा विचार करा पंजाब, हरियाणा, हिमाचल प्रदेश आणि जम्मू काश्मीर या राज्यांची एकूण अर्थव्यवस्था १८ लाख कोटी आहे. शेतकरी आंदोलनाने रस्ते वाहतूक, टोल प्लाझा, रेल्वे सेवा ठप्प झाली आहे. त्याचा मोठा या राज्यांना बसला आहे. दिल्लीतील शेतकरी आंदोलनाने डिसेंबरच्या तिमाहीत जवळपास ७० हजार कोटींचे नुकसान झाले असल्याचे पीएचडी चेंबर ऑफ कॉमर्सचे अध्यक्ष संजय अगरवाल यांनी सांगितले. IPO Listing ;'अँटनी वेस्ट हँडलिंग सेल'च्या शेअरची धमाकेदार नोंदणी, गुंतवणूकदांची पंजाब आणि हरियाणामध्ये जवळपास २५ लाख लघु आणि मध्यम उद्योजक आहेत. त्यात ४५ लाख कामगार काम करतात. त्यात एकूण १४ लाख कोटींची उलाढाल आहे. पंजाब आणि हरियाणा या राज्यांचा जीडीपी अनुक्रमे ५.७५ लाख कोटी आणि ८.३१ लाख कोटी आहे. यात अन्न प्रक्रिया उद्योग, वस्त्रोद्योग , वाहनांचे सुटे भाग, मशिनरी, यासारख्या क्षेत्रातील कंपन्या आहेत. 
Andolanjivi : 'आंदोलनजीवी' शब्दावरून पंतप्रधान मोदींवर चोहोबाजूंनी पलटवार!|Shubhangi Palve|Updated: 10 Feb 2021, 12:12:00 PM|हायलाइट्स: 'आंदोलनजीवी' असल्याचा आम्हाला गर्व : पी चिदंबरम भारताला स्वातंत्र्य मिळवून देणारेही आंदोलनजीवीच होते : योगेंद्र यादव भाजप आणि त्यांच्या पूर्वजांनी इंग्रजांच्या विरोधात कोणतीही चळवळ उभी केली नव्हती : यादव|नवी दिल्ली : संसदेत बोलताना पंतप्रधान नरेंद्र मोदी यांनी एक नवा शब्द समोर आणला होता... हा शब्द होता ' आंदोलनजीवी '... प्रत्येक आंदोलनात दिसणाऱ्यांवर निशाणा साधण्यासाठी पंतप्रधान मोदींनी हा शब्द वापरला होता. परंतु, पंतप्रधानांच्या याच शब्दावर विरोधी पक्षाचे नेते, सामाजिक कार्यकर्ते आणि वेगवेगळ्या आंदोलनांशी निगडीत व्यक्तींनी आपल्या प्रतिक्रिया व्यक्त केल्या आहेत. पंतप्रधान नरेंद्र मोदी यांनी 'आंदोलनजीवी' शब्द वापरून शेतकऱ्यांचा अपमान केल्याची भावना ' संयुक्त किसान मोर्चा ' या शेतकरी संघटनेनं व्यक्त केलीय. गेल्या ७५ दिवसांपासून दिल्लीच्या सीमांवर कृषी कायद्याला विरोध करत शेतकऱ्यांचं आंदोलन सुरू आहे. आंदोलनामुळेच भारताला स्वातंत्र्य प्राप्त झालं. 'आंदोलनजीवी' असल्याचा आम्हाला गर्व आहे, असं शेतकरी संघटनांनी म्हटलंय. पंतप्रधानांच्या या वक्तव्यावर माजी केंद्रीय मंत्री आणि काँग्रेसचे ज्येष्ठ नेते पी चिदंबरम यांनीही स्वत:ला 'आंदोलनजीवी' म्हणवून घेतलंय. 'मला आंदोलनजीवी असल्याचा गर्व आहे. जसे महात्मा गांधीही आंदोलनजीवी होते' ज्येष्ठ कायदेतज्ज्ञ आणि वकील प्रशांत भूषण यांनी ट्विट करून 'मोदींच्या आंदोलनाजीवी टिप्पणीची दुटप्पी भूमिका तसंच आपलं आरामदायक आयुष्य सोडून शेतकरी शेतकरी, अल्पसंख्यांक, गरीब आणि कमकुवत लोकांना बदनाम करण्याचा प्रयत्न यासोबतच विरोधकांच्या कमकुवतपणावर जिवंत राहणाऱ्याला तुम्ही काय म्हणाल? परजीवी?' असा सवाल विचारला आहे. 'होय, मी आंदोलनजीवी' स्वराज इंडियाचे अध्यक्ष आणि शेतकरी आंदोलनाशी निगडीत कार्यकर्ते योगेंद्र यादव यांनीही 'होय, मी आंदोलनजीवी आहे' असं म्हणत पंतप्रधान मोदींवर पलटवार केलाय. 'वसाहतवादी शासनकर्त्यांपासून भारताला मुक्त करणारेही आंदोलनजीवी होते, याची आठवण पंतप्रधानांना करून देऊ इच्छितो. म्हणूनच आम्हाला आंदोलनजीवी असल्याचा अभिमान आहे. ते भाजप आणि त्यांचे पूर्वजच होते ज्यांनी कधीही इंग्रजांच्या विरोधात कोणतीही चळवळ उभी केलेली नव्हती' अशी टिप्पणीही योगेंद्र यादव यांनी केलीय. याशिवाय शिवसेना खासदार संजय राऊत, माकपा महासचिव सीताराम येचुरी यांनीही यावर प्रतिक्रिया व्यक्त केलीय. 'आंदोलनजीवी जमात' 'आपण सगळेच काही शब्दांशी परिचीत आहोत, श्रमजीवी... बुद्धीजीवी... असे शब्द आपल्याला माहीत आहेत. परंतु, गेल्या काही दिवसांपासून एका नव्या जमातीची पैदास देशात झाल्याचं मला दिसून येतंय आणि ही आहे 'आंदोलनजीवी' जमात... वकिलांचं आंदोलन सुरू आहे, तिथे ही जमात जाणार... विद्यार्थ्यांचं आंदोलन सुरू आहे, तिथेही दिसणार... मजुरांचं आंदोलन सुरू आहे तिथेही दाखल होणार... कधी पडद्याच्या मागे तर कधी पडद्याच्या समोर... ही संपूर्ण टोळीच आंदोलनजीवी आहे. ते आंदोलनाशिवाय जगू शकत नाहीत. आपल्याला अशा लोकांना ओळखायला हवं...' अशी टोलेबाजी पंतप्रधान नरेंद्र मोदी यांनी संसदेत केली होती. वाचा : महुआ मोईत्रा यांची माजी सरन्यायाधीशांवर टिप्पणी, भाजपची कारवाईची मागणी 
ज्या रिहानाला कंगनाने म्हटलं होतं मुर्ख, करोनाच्या लढाईसाठी दिलं जातं तिचं उदाहरण|Madhura Nerurkar|Updated: 04 Feb 2021, 11:26:00 AM||मुंबई- अमेरिकन पॉप सिंगर रिहाना भारतात सुरू असलेल्या शेतकरी आंदोलनावर केलेल्या ट्वीटमुळे चर्चेत आली आहे. जगभरातून तिला पाठिंबा मिळताना दिसत आहे. पण अभिनेत्री कंगना रणौतने तिच्यावर निशाणा साधला होता. रिहाना विरोधातलं ट्वीट करत कंगनाने तिला मुर्ख म्हटलं होतं. पण रिहाना फक्त तिच्या गाण्यांसाठीच ओळखली जात नाही तर रिहाना तिच्या सामाजिक कामासाठीही तेवढीच ओळखली जाते. विशेषत: जगभरातील करोना साथीच्या काळात, तिने केलेल्या मदतीचं कौतुक झालं होतं. रिहानाने २०१२ मध्ये क्लारा लिओनेल फाऊंडेशनची स्थापना केली होती. ही संस्था जगभरात शिक्षण आणि इतर कामांसाठी कार्यरत आहे. मार्च २०२० मध्ये कोविड- १९ या महामारीशी लढा देण्यासाठी रिहानाच्या फाउंडेशनने ५० लाख डॉलर म्हणजे जवळपास ३६ कोटी रुपये दान केले होते. घरगुती हिंसाचाराला बळी पडलेल्यांना मदत इतकंच नव्हे तर मार्च २०२० मध्येच रिहानाने करोनाच्या कामकाजासाठी दहा लाख डॉलर्स भारतीय रुपयांनुसार साधारणपणे सात कोटी रुपये दान केले होते. याव्यतिरिक्त, या अमेरिकन पॉप सिंगरने लॉस एन्जेलीसमधील घरगुती हिंसाचाराच्या पीडितांना मदत करण्यासाठी एप्रिल २०२० मध्ये ट्वीटरचे मुख्य कार्यकारी अधिकारी जॅक डोर्सी यांच्याशी हातमिळवणी केली होती.          View this post on Instagram             A post shared by Clara Lionel Foundation (@claralionelfdn)  लक्झरी आयुष्य जगत असताना करत असते मदत रिहानाने करोना काळात अनेक ठिकाणी भरभरून मदत केली होती. तिने अजून एका ठिकाणी १ कोटी रुपये दान केले होते. यावरूनच रिहानाला लक्झरी आयुष्य जगण्यासोबतच सामाजिक जाणिवेचं महत्त्वही आहे. ती अनेकदा लोकांना मदत करताना दिसते.          View this post on Instagram             A post shared by Clara Lionel Foundation (@claralionelfdn)  रिहाना कोण आहे? रिहाना ही कॅरेबियन पॉप गायिका आहे. २० जानेवारी १९८८ मध्ये बार्बाडोस येथे तिचा जन्म झाला. ट्विटरवर रिहानाचे १० कोटी फॉलोअर्स आहेत. रिहानाचं पूर्ण नाव रॉबिन रिहाना फेंटी आहे. बार्बाडोसमध्ये लहानाची मोठी झालेल्या रिहानाचे वडील बर्बाडियन होते आणि आई गयाना (दक्षिण अमेरिकेच्या उत्तर अटलांटिक किनारपट्टीवरील एक देश) इथली होती. रिहानाची एकूण संपत्ती किती अमेरिकन रेकॉर्ड निर्माता इव्हान रोगन यांनी तिला पहिल्यांदा अमेरिकेत गाण्याच्या रेकॉर्डिंगसाठी बोलावलं होतं. यानंतर रिहानाने मागे वळून पाहिलं नाही. रिहानाची एकूण संपत्ती ६० कोटी अमेरिकन डॉलर आहे. म्हणजे जवळपास ४४ अब्ज रुपयांची ती मालकीण आहे. 
बहुजन शेतकरीही आंदोलनाच्या पाठीशी|महाराष्ट्र टाइम्स|Updated: 05 Feb 2021, 05:34:00 PM||म. टा. वृत्तसेवा, नाशिकरोड केंद्र सरकारने केलेले तीन कृषी कायदे रद्द करावेत आणि शेतमालाला किमान आधारभूत किमतीचा कायदा करावा या प्रमुख मागण्यांसाठी दिल्लीत सुरू असलेल्या शेतकऱ्यांच्या आंदोलनाला पाठिंबा दर्शविण्यासाठी बहुजन शेतकरी संघटनेच्या वतीने गुरुवारी (दि. ४) विभागीय आयुक्त कार्यालयाच्या प्रवेशद्वारावर धरणे आंदोलन केले. याप्रसंगी आंदोलन करणाऱ्या बहुजन शेतकरी संघटनेच्या कार्यकर्त्यांनी केंद्र सरकारविरोधात जोरदार घोषणाबाजी केली. बहुजन शेतकरी संघटनेच्या वतीने आयोजित या धरणे आंदोलनाचा हेतू आणि संघटनेची भूमिका दत्ता गायकवाड यांनी मांडली. आंदोलनात निवृत्ती अरिंगळे, अशोक खालकर, सुदाम बोराडे, भाऊसाहेब अरिंगळे, तुकाराम पेखळे, गोरखनाथ बलकवडे, भास्कर गोडसे, रमेश धोंगडे, राजू देसले, हरीश भडांगे, वसंत अरिंगळे, नामदेव बोराडे, राजाराम धनवटे, मनोहर कोरडे, संतोष साळवे, नितीन खर्जूल, शिवाजी करंजकर, उत्तम कोठुळे, रमेश औटे आदी सहभागी झाले होते. केंद्र सरकारच्या तीन कृषी कायद्यांना विरोध करण्यासाठी दिल्लीत शेतकरी आंदोलन करीत असून हे आंदोलन दडपण्याचा प्रयत्न केंद्र सरकार करीत आहे. केंद्र सरकारने बहुमताच्या जोरावर आणलेले हे कृषी कायदे जबरदस्तीने लादले जात आहेत. या कायद्यांच्या माध्यमातून केंद्र सरकार शेतकऱ्यांची आर्थिक कोंडी करण्याचा प्रयत्न करीत आहे, असे आरोप बहुजन शेतकरी संघटनेच्या वतीने प्रशासनाला दिलेल्या निवेदनातून करण्यात आलेले आहेत. या नवीन कृषी कायद्यांमुळे आज शेतमालक असलेला शेतकरी आपल्याच शेतात मजूर म्हणून राबणार आहे. हमीभावाचीच हमी नाही, शेतजमिनीवरील शेतकऱ्यांची मालकी जाईल. शेती व्यवसायात कॉर्पोरेट कंपन्यांची मक्तेदारी निर्माण होईल. कंपन्या ग्राहकांचीदेखील आर्थिक लूट करतील आदी दावे बहुजन शेतकरी संघटनेच्या वतीने प्रशासनाला देण्यात आलेल्या निवेदनात करण्यात आलेले आहेत. बहुजन शेतकरी संघटनेला उशिरा जाग केंद्रीय कृषी कायद्यांना विरोध दर्शविण्यासाठी दिल्लीत शेतकऱ्यांचे आंदोलन सुरू होऊन दीड महिन्याचा कालावधी उलटला आहे. या कालावधीत शेतकऱ्यांना मोठ्या संघर्षातून जावे लागले आहे. काही शेतकऱ्यांना आपल्या प्रणासही मुकावे लागले आहे. संपूर्ण देशात या शेतकरी आंदोलनाची दखल घेतली गेली; परंतु नाशिकमधील शेतकऱ्यांचे नेतृत्व करणारी बहुजन शेतकरी संघटना आजवर या आंदोलनापासून चार हात दूरच होती. शेतकरी आंदोलनाला पाठिंबा दर्शविण्यासाठी या संघटनेला उशिरा जाग आल्याबद्दल आश्चर्य व्यक्त केले जात आहे. शिवाय बहुजन शेतकरी संघटनेच्या झेंड्याखाली राष्ट्रवादी, शिवसेना, कम्युनिस्ट या राजकीय पक्षांचे कार्यकर्ते प्रथमच एकत्र आल्याने हे धरणे आंदोलन शेतकऱ्यांचे कमी आणि भाजपविरोधीच जास्त असल्याचे दिसून आले. 
Farmers Protest : कृषी कायद्यांविरोधात महाराष्ट्र, तेलंगणा, कर्नाटक, राजस्थानातही वातावरण तापलं|Shubhangi Palve|Updated: 07 Feb 2021, 10:07:00 AM||नवी दिल्ली : पंजाब आणि हरियाणाच्या शेतकऱ्यांनी शनिवारी आपले ट्रॅक्टर आणि ट्रेलर रस्त्यांच्या मध्ये लावून सुमारे तीन तास वाहतूक रोखून धरली. नवीन कृषी कायद्यांच्या विरोधात शेतकरी संघटनांनी शनिवारी ' चक्का जाम ' पुकारला होता. बऱ्याच ठिकाणी निदर्शनांमध्ये महिलांचा लक्षणीय सहभाग दिसून आला. शेतकरी आंदोलनाच्या परिसरातील इंटरनेट बंदी; तसेच प्रशासनाकडून आंदोलकांचा छळ होत असल्याचा आरोप करून 'चक्का जाम' पुकारण्यात आले होते. दरम्यान, तीन तासांचे 'चक्का जाम' आंदोलन शांततापूर्ण पार पडल्याचा दावा शेतकरी संघटनांच्या नेत्यांनी केला आहे. आंदोलनादरम्यान रुग्णवाहिका आणि स्कूल बसना अडविण्यात आले नाही, असेही त्यांनी सांगितले. दिल्ली सीमांवर सुरू असलेले आंदोलन विविध राज्यांतही पोहोचले आहे, असा दावा आंदोलकांनी केला आहे. पोलिसांनी वाहतूक वळविण्याचे नियोजन केले होते; तसेच पुरेशी सुरक्षा व्यवस्था तैनात करण्यात आली होती. चंडीगड-झिराकपूर, अमृतसर-पठाणकोट, तरण तारण-कपूरथळा, फिरोझपूर-फाजिल्का, मुक्तसर-कोटकपुरा, भटिंडा-चंडीगड, लुधियाना-जालंधर, पंचकुला-पिंजोर, पटियाला-कैथाल, जिंद-कर्नाल, कर्नाल-कैथाल, अंबाला-चंडीगड, अंबाला-हिसार, मन्सा-सिरसा यासह काही महामार्ग आंदोलकांनी रोखून धरले होते. भारती किसान युनियनचे सुखदेव सिंग कोक्रीकलान यांनी सांगितले की, पंजाबमधील १५ जिल्ह्यांत ३३ ठिकाणी रस्ते बंद करण्यात आले होते. या वेळी शेतकऱ्यांनी 'जय जवान, जय किसान' आणि 'किसान एकता जिंदाबाद' असे घोषणाफलक हाती घेतले होते; तसेच केंद्र सरकारविरोधात घोषणाबाजी करण्यात आली. 'अन्नदात्यांचा शांततापूर्ण सत्याग्रह' 'अन्नदात्यांचा शांततापूर्ण सत्याग्रह देशहिताचा आहे. नवीन कृषी कायदे केवळ शेतकरी, कामगारांसाठीच नव्हे; तर देशाच्या जनतेसाठी हानिकारक आहेत,' अशी अशी प्रतिक्रिया काँग्रेस नेते राहुल गांधी यांनी शनिवारी ट्विटरच्या माध्यमातून दिली. काँग्रेसच्या सरचिटणीस प्रियांका गांधी यांनीही पोलिसांनी केलेल्या बॅरिकेडिंगचे फोटो ट्विटरवर पोस्ट करून निषेध व्यक्त केला. तेलंगणमध्येही निदर्शने कृषी कायद्यांविरोधात पुकारण्यात आलेल्या 'चक्का जाम' आंदोलनाला पाठिंबा देण्यासाठी तेलंगणमध्येही शनिवारी शेतकरी संघटनांनी निदर्शने केली. काही भागामध्ये रास्ता रोको करण्यात आला. काँग्रेस आणि डाव्या पक्षांनीही आंदोलनात सहभाग घेतला. परवानगी न घेता आंदोलन केल्याप्रकरणी पोलिसांनी काही जणांना ताब्यात घेतले. देशभरातून शेतकरी आंदोलकांना पाठिंबा कर्नाटकात आंदोलक ताब्यात कर्नाटकच्या विविध भागामध्ये शनिवारी चक्का जाम करण्यात आला. बेंगळुरू येथे आंदोलन करणाऱ्या काही आंदोलकांना पोलिसांनी ताब्यात घेतले. येळहंका पोलिस स्टेशनच्या बाहेर आंदोलन करणाऱ्या आंदोलकांना पोलिसांनी ताब्यात घेतले. राजस्थानमध्ये कोंडी राजस्थानमधील शेतकऱ्यांनी शनिवारी दुपारी बारा ते तीन या वेळामध्ये राजस्थानातील राज्य आणि राष्ट्रीय महामार्गावर आंदोलन केले. या रस्त्यांवरील वाहतुकीला त्याचा मोठा फटका बसला. राजस्थानमध्ये काँग्रेसने पहिल्यापासूनच या आंदोलनाला पाठिंबा दिला आहे. शेतकरी संघटनांसोबत राजकीय कार्यकर्तेही रस्त्यावर उतरले होते. कोटा येथे ट्रॅक्टर रॅली काढण्यात आली. दिल्ली-जयपूर महामार्गही आंदोलनामुळे ठप्प होता. बाह्य दिल्लीच्या महामार्गांवर चक्काजाम आंदोलक शेतकऱ्यांनी ट्रक आणि ट्रॅक्टर आडवे लावून पलवल महामार्गासह सोनिपत इस्टर्न पेरिफेरल एक्सप्रेस-वे कुंडली सीमेपाशी केजीपी-केएमपी येथे; तसेच दिल्ली-अमृतसर राष्ट्रीय महामार्ग, राजस्थान-हरियाणा सीमेवरील शाहजहांपूर येथे राष्ट्रीय महामार्ग जाम केला. दरम्यान, रुग्णवाहिका, शाळांच्या बससह आणीबाणीच्या आणि आवश्यक सेवांसाठी आंदोलक वाट मोकळी करून देत होते. आंदोलन संपल्यावर वाहतूक बंद झाल्यामुळे अडकलेल्या लोकांना चहा आणि भोजन देऊन शेतकऱ्यांनी त्यांची माफी मागितली. इंटरनेट बंदीविरुद्ध याचिका दिल्लीच्या विविध सीमांवर शेतकऱ्यांच्या आंदोलनस्थळी इंटरनेट सेवांवरील बंदी; तसेच रस्ते अडविण्यासाठी बांधलेले बॅरिकेड हटविण्याच्या मागणीसाठी सर्वोच्च न्यायालयात जनहित याचिका दाखल करण्यात आली आहे. इंटरनेट हा अधिकार असल्याचे सर्वोच्च न्यायालयानेच दिलेल्या निकालात म्हटले आहे, याकडे या याचिकेत लक्ष वेधण्यात आले आहे. प्रजासत्ताक दिनी गोळीबारात झालेल्या एका व्यक्तीच्या मृत्यूची न्यायालयीन चौकशी करण्याचीही मागणी या याचिकेत करण्यात आली आहे. 
farmers protest : शेतकऱ्यांना आता दिल्लीत घुसणं अवघड, सरकारने पेरले वाटेत 'काटे'!|Sachin Fulpagare|Updated: 02 Feb 2021, 03:22:00 AM||नवी दिल्ली: केंद्राच्या कृषी कायद्यांविरोधात ( farm laws ) आंदोलन ( farmers protest ) करणाऱ्या शेतकऱ्यांना आता दिल्लीत घुसणं अवघड होणार आहे. कारण सरकारने आंदोलनांच्या ठिकाणी दिल्लीकडे जाणाऱ्या सीमांवर कडेकोट बंदोबस्त केला आहे. तसंच बॅरिकेड्सच्या भींतींसह लोखंडी टोकदार सळया रस्त्यांवर लावल्या आहेत. टिकारी सीमेवर ( tikri border ) सुरक्षा व्यवस्था अधिक कडक करण्यात आली आहे. या ठिकाणी सीसीची भिंत ( सिमेंट ब्लॉक ) यापूर्वीच इथे बांधली गेली होती. बॅरिकेडिंगचे सात थर लावण्यात आले होते. पण आता रस्ता खोदून तिथे त्यामध्ये लांब खिळे आणि टोकदार सळया बसवण्यात ( iron nails along concrete barricades) आल्या आहेत. दिल्ली पोलिसांनी इथे सुरक्षा व्यवस्था कडक केली आहे. सीमेवर रोड रोलर देखील आणण्यात आले आहेत. शेतकऱ्यांनी दिल्लीत प्रवेश करण्याचा प्रयत्न केला तर त्यांना रोखण्यासाठी रस्त्यावर हे रोड रोलर उभारले जाऊ शकतात. इथल्या बऱ्याच थरांची सुरक्षा सीमेवर होती. यानंतर टिकरी कला गावापर्यंत ठिकठिकाणी बॅरिकेडिंगची भिंत उभारली गेली. दिल्ली पोलिसांनी टिकरी सीमेवर सीसीची भिंत बनवली होती. ही भिंत चार फूट जाड आहे. यापासून १० पावलांवर दिल्लीकडे जाणार्‍या एमसीडी टोलजवळ सीमेवर एक रस्ता खोदण्यात आला आहे आणि सिमेंटमध्ये लोखंडी टोकदार खिळे बसवण्यात आले आहेत. यासह येथे लोखंडी अणुकुचीदार सळया बसवण्यात आल्या आहेत. जेणेकरुन येथून कोणतंही वाहन जाऊ शकत नाही. इथून येणाऱ्या जाणाऱ्यांना अनेक अडचणींचा सामना करावा लागेल. शेतकऱ्यांनी इथून दिल्लीत ट्रॅक्टरने घुसण्याचा प्रयत्न केला तर ते पंक्चर होईल. संपूर्ण टायर खराब होईल. येथून बाहेर पडणं कठीण होईल. आधीच सीमेवर सुरक्षा दलाच्या १५ कंपन्या तैनात आहेत. प्रजासत्ताक दिनी ट्रॅक्टर परेड दरम्यान झालेल्या हिंसक घटनांनंतर येथे दररोज सुरक्षा अधिक कडक केली जात आहे. यातच आता लोखंडी खिळे बसवण्यात आले आहेत. कोणत्याही शेतकऱ्याला इथून दिल्लीला जाऊ दिले जाणार नाही, असं दिल्ली पोलिसांनी सांगतिलं. एकही शेतकरी दिल्लीच्या सीमेत घुसू शकणार नाही अशी सुरक्षा व्यवस्था ठेवण्यात आली आहे. दुसरीकडे वाढती सुरक्षा व्यवस्था आणि दररोज होणाऱ्या बॅरिकेडिंगमुळे शेतकऱ्यांमध्येही भीती पसरली आहे. देशाच्या अन्नदात्यांना रोखण्यासाठी अशी व्यवस्था केली जातेय जसे आम्ही शेतकरी नसून त्रास उपद्रवी आहोत, असं शेतकरी म्हणाले. बॅरिकेड्स केली जातेय वेल्डिंग आंदोलकांनी दिल्लीत जाऊ नये म्हणून आता पोलिसांनी सिंघू सीमेवर सुरक्षा व्यवस्था कडक केली आहे. बॅरिकेड्सना वेल्डींग करून ते मजबुत केले जात आहे. तसंच मधली जागा सिमेंट किंवा राडारोडा टाकून ते भरली जात. जेणेकरुन आंदोलक ट्रॅक्टरद्वारे बॅरिकेड्स हटवू शकणार नाही. याशिवाय कंटेनरमध्येही सिमेंटची बॅरिकेड्स ठेवण्यात आली आहेत. शेतकरी आंदोलन; संसदेत सरकारची परीक्षा, काँग्रेसचा राज्यसभेत स्थगन प्रस्ताव farmers protest : शेतकऱ्यांचा एल्गार; आता शनिवारी देशव्यापी 'चक्का जाम'चा इशारा शेतकऱ्यांच्या धरणे आंदोलनामुळे स्थानिक नागरिकही संतापलेले आहेत. शेतकऱ्यांनी सीमा खाली करावी, अशी मागणी स्थानिक नागरिकांनी केली आहे. 
लातूर : कृषी कायद्यांविरोधात लातुरात 'चक्का जाम'|महाराष्ट्र टाइम्स|Updated: 07 Feb 2021, 11:38:00 AM||म. टा. प्रतिनिधी, लातूर कृषी कायद्यांविरोधात दिल्लीत सुरू असलेल्या आंदोलनाला पाठिंबा देण्यासाठी लातुरात शनिवारी काँग्रेसच्या वतीने चक्काजाम आंदोलन करण्यात आले. या आंदोलनात विविध समविचारी पक्षांतील कार्यकर्ते सहभागी झाले होते. या चक्काजाम आंदोलनामुळे चार तास मेन रोडवरील वाहतूक ठप्प झाली होती. देशाच्या इतिहासात प्रथमच मोदी सरकारने शेतकरी कामगार विरोधी काळे कायदे तयार केले आहेत. हे कायदे रद्द करण्याची मागणी देशातील सर्व राज्यांत अनेक पक्षांनी केली आहे. मात्र आंदोलन करणाऱ्यावर सरकारी बळाचा वापर करून आंदोलन चिरुडून टाकण्याचा प्रयत्न केंद्र सरकारच्या वतीने करण्यात येत आहे, असा आरोप या वेळी करण्यात आला. या आंदोलनात काँग्रेसबरोबरच शेतकरी कामगार पक्ष, आम आदमी पक्षाचे कार्यकर्ते सहभागी झाले होते. नांदेड रोड येथील विलासराव देशमुख कृषी जैव तंत्रतज्ञान महाविद्यालय व अंबाजोगाई रोड लातूर येथे हे आंदोलन करण्यात आले. या वेळी शहर जिल्हा काँग्रेस अध्यक्ष अॅड. किरण जाधव, बाजार समितीचे उपसभापती मनोज पाटील, शेतकरी कामगार पक्षाचे अॅड. उदय गवारे, माजी नगराध्यक्ष लक्ष्मण कांबळे, काँग्रेसचे माजी जिल्हाध्यक्ष अॅड. व्यंकट बेद्रे सहभागी झाले होते. 
कृषीमंत्री तोमर यांचा शेतकरी संघटनांवर निशाणा; म्हणाले....|Sachin Fulpagare|Updated: 18 Jan 2021, 08:01:00 AM||नवी दिल्ली: केंद्र सरकारने शेतकरी संघटनांना ( farmers protest ) प्रस्ताव पाठवला होता, ज्यामध्ये बाजार समित्या, व्यापाऱ्यांची नोंदणी आणि इतर समस्यांबाबतच्या त्यांच्या शंकांचे निरसन करण्यास आम्ही सहमती दर्शवली. शेतातील पेंढा आणि वीज पुरवठा कायद्यांवर चर्चा करण्याचंही सरकारने मान्य केलं होतं. पण शेतकरी संघटना फक्त कायदे रद्द करण्याच्या मागणीवर अडून बसले आहेत, असं केंद्रीय कृषीमंत्री नरेंद्रसिंह तोमर ( narendra singh tomar ) यांनी म्हटलं आहे. सरकार कायद्यात सुधारणा करण्यास तयार असल्याचा पुनरुच्चार त्यांनी केला. केंद्र सरकारने आंदोलन करणाऱ्या शेतकरी संघटनांशी एकदा नव्हे तर ९ वेळा अनेक तास चर्चा केली. आम्ही शेतकरी संघटनांना कायद्याच्या कलमांबद्दल चर्चा करण्यास आणि आक्षेप नोंदवण्यास आग्रह केला. सरकार त्यावर विचार करण्यास आणि त्यात सुधारणा करण्यास तयार आहे, असं तोमर म्हणाले. शेतकरी संघटना ठाम आहेत. कायदेच रद्द करावे यासाठी ते सतत प्रयत्न करत आहेत. भारत सरकार कायद्याची अंमलबजावणी करते तेव्हा हे संपूर्ण देशासाठी असते. शेतकरी, तज्ज्ञ, शास्त्रज्ञ, कृषी क्षेत्रात काम करणारे जाणकार या कायद्यांशी सहमत आहेत, असं तोमर यांनी स्पष्ट केलं. सर्वोच्च न्यायालयाच्या हस्तक्षेपाने कायदे रद्द करण्याच्या शेतकऱ्यांच्या मागणीला काहीच अर्थ नाही. सर्वोच्च न्यायालयाने कायद्यांच्या अंमलबजावणीला स्थगिती दिली आहे. यानंतर शेतकऱ्यांनी आडमुठेपणा सोडला पाहिजे. अपेक्षा आहे १९ जानेवारीला शेतकरी संघटनांच्या नेत्यांनी कायद्यांमधील प्रत्येक कलमांवर चर्चा करावी. कायदे रद्द करण्याशिवाय त्यांनी सरकारसमोर इतर पर्याय ठेवावे, असं आवाहन तोमर यांनी केलं. सरकार कायदा मागे घेत नाही तोपर्यंत शेतकरी आंदोलन सुरूच राहणार. कायद्यांमध्ये ज्यांना सुधारणा हवी त्यांनी त्यातील कलमांबाबत कलमांबाबत चर्चा करावी, हा आमचा प्रश्न नाही. सरकारला हे तिन्ही कायदे रद्द करावेच लागतील, असं भारतीय किसान युनियनचे राष्ट्रीय प्रवक्ते राकेश टिकैत म्हटले. सर्वोच्च न्यायालयाने केंद्र सरकारच्या नवीन तिन्ही कृषी कायद्यांच्या अंमलबजावणीवर १२ जानेवारीला स्थगिती दिली. यासह कोर्टाने ४ सदस्यांची समितीदेखील स्थापन केली. ही समिती दोन महिन्यांत कायद्यांबाबत आपला अहवाल सादर करेल. शेतकर्‍यांशी संवाद साधून कृषी कायद्याशी संबंधित त्यांच्या शिफारसी दोन महिन्यांत सादर करण्याचे निर्देश समितीला देण्यात आले आहेत. पण या समितीतून एक सदस्य बाहेर पडला आहे. आता समितीत फक्त तीन जण आहेत. 
Toolkit case: निकिता जेकबला मुंबई हायकोर्टाकडून मोठा दिलासा|महाराष्ट्र टाइम्स.कॉम|Updated: 17 Feb 2021, 12:57:00 PM|हायलाइट्स: टूलकिट प्रकरणात निकिता जेकबला दिलासा मुंबई हायकोर्टाकडून तीन आठवड्यांसाठी ट्रान्झिट अटकपूर्व जामीन दिल्ली पोलिसांनी बजावले होते अजामीनपात्र अटक वॉरंट|"मुंबई: शेतकरी आंदोलनाशी संबंधित टूलकिट प्रकरणात सामाजिक कार्यकर्ती निकिता जेकब हिला मुंबई हायकोर्टाकडून दिलासा मिळाला आहे. तिला अटकेपासून तीन आठवड्यांसाठी संरक्षण देण्यात आले आहे. या कालावधीत दिल्ली पोलीस निकिताला अटक करू शकत नाहीत. न्यायमूर्ती प्रकाश नाईक यांच्या खंडपीठाने बुधवारी निकाल देताना, औरंगाबाद खंडपीठाच्या निकालाचाही उल्लेख केला. त्यानंतर निकिताला दिलासा दिला. टूलकिट प्रकरणात दिल्ली पोलिसांनी निकिताविरोधात अजामीनपात्र अटक वॉरंट बजावले होते. ""११ फेब्रुवारी रोजी दिल्ली सायबर क्राइम युनिटच्या अधिकाऱ्यांनी निकिताच्या घराची झडती घेऊन तिचा मोबाइल आणि लॅपटॉप जप्त करण्याबरोबरच तिचा जबाबही नोंदवला. त्यामुळे तिने तपासात सहकार्य केले आणि तिची तयारी होती, हे स्पष्ट होते. त्यानंतर अटक होण्याच्या भीतीने तिने हायकोर्टात अर्ज केला. त्यानंतर लगेचच सायबर क्राइम युनिटच्या अर्जावर तीस हजारी कोर्टाकडून तिच्याविरुद्ध अजामीनपात्र अटक वॉरंट निघाले, यावरून तिच्या मनातील अटकेची भीती खरी ठरते. त्यामुळे तिला तीस हजारी कोर्टात जाऊन दाद मागण्यासाठी ट्रान्झिट अटकपूर्व जामीन म्हणून तात्पुरते संरक्षण देणे आवश्यक आहे. त्याअनुषंगाने अटक झाल्यास २५ हजार रुपयांच्या वैयक्तिक जातमुचलक्यावर निकिताला सोडण्यात यावे"", असे न्यायमूर्ती प्रकाश नाईक यांनी आपल्या आदेशात स्पष्ट केले. ""गुन्हा दिल्लीतील असल्याने मुंबई हायकोर्टाला निकिताच्या अर्जावर सुनावणी घेऊन तिला अटकेपासून अंतरिम संरक्षण देण्याचा अधिकार नाही"", असे म्हणत दिल्ली पोलिसांतर्फे अॅड. हितेन वेणेगावकर यांनी मांडलेला कायदेशीर युक्तिवाद हायकोर्टाने फेटाळला. "
कोणाचं काय तर....! कमाल आर खानची कंगना रणौत आणि दिलजीत दोसांजकडे अजबच मागणी|Madhura Nerurkar|Updated: 06 Feb 2021, 11:48:00 AM|हायलाइट्स: रिहानाने केलेल्या ट्विटमुळे देशभरात खळबळ कंगना आणि दिलजीतने केले आरोप प्रत्यारोप तुम्ही वापरलेलं वाक्य माझं आहे, असं कमाल खानचं म्हणणं|मुंबई- पॉप स्टार रिहानाने दिल्लीतील शेतकरी आंदोलनाबद्दल केलेल्या ट्विटने आंदोलनाबद्दलच्या चर्चांना उधाण आलं. बॉलिवूड कलाकार एकमेकांविरुद्ध मैदानात उतरले. काही कलाकारांनी आंदोलनाचे समर्थन केले तर काहींनी त्याला विरोध केला. रिहानाच्या ट्विटचे पडसाद जगभरात उमटले असतानाच याविषयावर बॉलिवूड अभिनेत्री कंगना रणौत आणि पंजाबी गायक दिलजीत दोसांज यांचे ट्विटरवर शीतयुद्ध सुरु झाले. एकमेकांवर आरोप प्रत्यारोप करत त्यांनी आपली बाजू मांडली. यासंपूर्ण प्रकारावर 'बिग बॉस' मधील स्पर्धक व स्वयंघोषित चित्रपट समीक्षक कमाल आर खान याने कंगना आणि दिलजीत यांकडे एक वेगळीच मागणी केली. कमाल याने आपल्या ट्विटर हॅण्डलवरून ही मागणी केली. त्याने ट्विट करत कंगना आणि दिलजीतला त्याचा '२ रुपये' वाला डायलॉग न वापरण्याची विनंती केली. त्याने लिहिलं, 'तुम्ही दोघेही म्हणजे कंगना रणौत आणि दिलजीत दोसांज, कृपया माझं '२ रुपयेवाले लोक' हे वाक्य वापरणं बंद करा.' दिलजीतने रिहानावर बनवलेल्या गाण्यावर प्रतिक्रिया देताना कंगनाने 'तुम्ही २ रुपयेवाले लोक' हे वाक्य वापरलं होतं. या गाण्यावर आपली प्रतिक्रिया लिहिताना कंगनाने लिहिलं की, 'यालाही त्याचे २ रुपये कमवायचे आहेत. हे सर्व कधीपासून सुरू आहे? एक गाणं तयार करायला निदान एक महिना लागतो आणि यांना वाटतं आम्ही यांच्यावर विश्वास ठेवावा. #Indiatogether #IndiaAgainstpropoganda.' तिला प्रतिउत्तर देताना दिलजीतनेही त्याच वाक्याचा वापर करत लिहिलं की, '२ रुपये? तुझ्या कामाची पद्धत तू मला नको सांगू. गाणं तर मी अर्ध्या तासात बनवू शकतो.' या वाक्याचा प्रथम वापर कमालने 'बिग बॉस' मध्ये केला होता. त्यामुळे त्याने याबाबतीत ट्विट करत ते वाक्य माझं आहे, तुम्ही त्याचा वापर करू नका,असं बजावलं. 
देशातील पहिले शेतकरी आंदोलन पुणे जिल्ह्यात|महाराष्ट्र टाइम्स|Updated: 14 Feb 2021, 11:29:00 AM||पुणे : दिल्लीतील शेतकरी आंदोलनाने साऱ्या जगाचे लक्ष वेधून घेतले आहे. शेतकऱ्यांच्या आंदोलनाची परंपरा जुनी असली, तरी देशातील पहिल्या शेतकरी आंदोलनाचा मान पुणे जिल्ह्याकडे जातो. शिरूर तालुक्यातील करडे गावी सावकारी विरोधात झालेला ' दख्खनचा उठाव ,' या पहिल्या आंदोलनाच्या स्मृतींना इतिहासाच्या अभ्यासकांनी 'महाराष्ट्र टाइम्स'शी बोलताना उजाळा दिला. हुतात्मा भगतसिंग यांचे चुलते सरदार अजितसिंग संधू यांनी पंजाबमध्ये शेतकऱ्यांची पहिली संघटना सुरू केली. मात्र, शिरूरमधील करडे गावी झालेले आंदोलन हे पहिले शेतकरी आंदोलन मानले जाते. ब्रिटीशांनी त्याचा 'दख्खनचा उठाव' किंवा 'डेक्कन रायट्स' असा उल्लेख केलेला आहे. करडे गावातले बाबासाहेब देशमुख प्रतिष्ठित शेतकरी होते. दीडशे रुपयांच्या कर्जासाठी काळूराम नावाच्या सावकाराने त्यांची शेती, तसेच स्थावर आणि जंगम मालमत्ता जप्त केली. सततच्या दुष्काळानंतरही तत्त्कालीन ब्रिटीश सरकारने शेतसारा कमी केला नव्हता. त्यातच हप्त्यांसाठी सावकारांचा तगादा आणि मालमत्ता जप्ती सुरू झाल्याने शेतकऱ्यांनी हा संघर्ष केल्याची नोंद आहे. विशेष म्हणजे, या आंदोलनाला नेतृत्व नव्हते. शेतकऱ्यांनी सावकारांच्या घरांवर हल्ले करून आपली शेतीवाडी, जमीनजुमल्याची गहाणखते, कागदपत्रे काढून घ्यायची आणि ती सार्वजनिक ठिकाणी जाळायची; परंतु माणसांना इजा करायची नाही, असे या उठावाचे स्वरूप होते. शेतकऱ्यांचा हा उद्रेक रोखण्यात पोलिसांना अपयश आले. त्यामुळे ब्रिटिश सरकारने दख्खनमध्ये घोडदळ, तसेच सैन्याच्या पलटणी उतरवून हे आंदोलन मोडून काढले. ५५९ लोकांविरूद्ध खटले भरण्यात आले. या सुमारास महाराष्ट्रात महात्मा जोतिराव फुले यांनी 'शेतकऱ्याचा आसूड' हा निबंध लिहिला. शेतकऱ्यांची कर्जबाजारीपणातून होणारी पिळवणूक थांबविण्यासाठी त्यांनी आंदोलन उभारले. सावकारी फसवणूक व शेतकऱ्यांचे दारिद्र्य यावर फुले यांचे म्हणणे मान्य करून, तत्कालीन ब्रिटिश सरकारने शेतकऱ्यांना कमी व्याजदराने कर्ज मिळवून देणारा कायदा केला. या संदर्भात करडे येथील ज्येष्ठ शेतकरी रामचंद्र रोडे म्हणाले, 'करडे येथील आंदोलनास अनेक वर्षे उलटूनही शेती आणि शेतकऱ्यांना आजही हक्कांसाठी झगडावे लागत आहे. शेतमालाचा भाव हा उत्पादन खर्चावर आधारित असणे आवश्यक आहे. शेतीसाठी शाश्वत स्वरूपात पाणी आणि अखंड वीजपुरवठा आवश्यक आहे.' करडे येथे १८७५मध्ये झालेल्या आंदोलनाला निश्चितच पहिले आंदोलन म्हणता येईल. ब्रिटिश धार्जिण्या सावकारांच्या अन्यायाविरोधात शेतकऱ्यांनी केलेले हे उत्स्फूर्त आंदोलन होते. ब्रिटिशांनी त्याचा 'डेक्कन रायट्स' असा चुकीचा उल्लेख केला आहे. याबाबतची कागदपत्रे उपलब्ध आहेत. - बी. डी. कुलकर्णी, उपाध्यक्ष, भारत इतिहास संशोधक मंडळ महाराष्ट्रातील शेतकऱ्यांचा लढा हा आपल्या स्वातंत्र्य चळवळीतील महत्त्वाचा भाग आहे. करडे या गावाची ही कामगिरी आणि या कामगिरीला उजाळा हा स्थानिक इतिहासाचा अत्यंत महत्त्वाचा भाग आहे. स्थानिक इतिहास लेखन ही आजच्या आणि उद्याच्या काळाची गरज आहे. - प्रा. गणेश राऊत, प्राचार्य, एच. व्ही. देसाई महाविद्यालय 
'ड्रग अॅडिक्टला झाशीची राणी म्हणताना लाज वाटली नव्हती का?'|महाराष्ट्र टाइम्स.कॉम|Updated: 06 Feb 2021, 05:15:00 PM||मुंबई: दिल्लीतील शेतकरी आंदोलनावरून राज्यात सत्ताधारी महाविकास आघाडी व विरोधी पक्ष भाजपच्या नेत्यांमध्ये जोरदार शाब्दिक युद्ध सुरू आहे. सचिन तेंडुलकरसह काही सेलिब्रिटींवर सत्ताधारी नेत्यांनी टीका केल्यामुळं भाजपनं त्यांच्यावर टीका केली आहे. तर, भाजपला उत्तर देताना काँग्रेसनं मुंबई, महाराष्ट्राच्या अपमानाचा मुद्दा पुढं आणला आहे. वाचा: काँग्रेससोबत जाऊन शिवसेनेच्या बुद्धीचा 'चक्काजाम' झालाय! कृषी कायद्यांच्या विरोधात दिल्लीच्या सीमांवर ७० हून जास्त दिवसांपासून आंदोलन सुरू आहे. राजकीय नेत्यांमध्ये आंदोलनावरून कलगीतुरा सुरू होता. मात्र, देशातील मान्यवर सेलिब्रिटींनी यावर भूमिका मांडणं टाळलं होतं. अमेरिकी पॉपस्टार रिहाना आणि पर्यावरणवादी कार्यकर्ती ग्रेटा थनबर्ग यांनी आंदोलनाबद्दल सहानुभूती व्यक्त केल्यानंतर मात्र भारतीय सेलिब्रिटी व्यक्त झाले. भारताच्या अंतर्गत प्रश्नात ढवळाढवळ न करण्याचा सल्ला सचिन तेंडुलकरसह अनेकांनी रिहाना आणि ग्रेटाला दिला. आंदोलनाबद्दल चकार शब्द न काढणाऱ्या भारतातील सेलिब्रिटींनी ग्रेटा व रिहानाच्या ट्वीटला प्रत्युत्तर दिल्यानं ते देशातील राजकीय पक्षांच्या टीकेच्या रडारवर आले. वाचा: फडणवीसांची फासे पलटवण्याची भाषा, संजय राऊत म्हणाले... महाविकास आघाडीच्या नेत्यांनी सचिनसह इतर सेलिब्रिटींना टोमणे मारले. केरळमध्ये सचिनच्या पोस्टरला काळ्या तेलाची आंघोळ घालून त्याचा निषेध करण्यात आला. त्यावरून देवेंद्र फडणवीस व भाजपच्या अन्य नेत्यांनी महाविकास आघाडीवर जोरदार टीका केली होती. महाराष्ट्र काँग्रेसचे प्रवक्ते सचिन सावंत यांनी ट्विटरच्या माध्यमातून त्यांना जोरदार प्रत्युत्तर दिलं आहे. वाचा: सचिनच्या पोस्टरला काळे फासले; फडणवीस संतापले 'देशात अन्नदात्याचा सन्मान सर्वतोपरी आहे. या अन्नदात्याला खलिस्तानी, नक्षलवादी व देशद्रोही म्हणणाऱ्या भाजप नेत्यांनी मुख्यमंत्र्यांचा, महाराष्ट्राचा अपमान करणाऱ्यांची साथ दिली, असा आरोप करतनाच, 'मुंबई पोलिसांना माफिया, मुंबईला पाकिस्तान बोलणाऱ्या ड्रग अॅडिक्टला झाशीची राणी बोलवताना लाज वाटली नव्हती का?,' असा रोकडा सवाल सावंत यांनी भाजप नेत्यांना केला आहे. वाचा: प्रेयसीचा गर्भपात करण्यासाठी प्रियकराने औषध दिले आणि... 
'मागणी नसताना कृषी कायदा कशाला?; मंत्री सुनील केदार यांचा सवाल|महाराष्ट्र टाइम्स|Updated: 15 Feb 2021, 09:42:00 AM||म. टा. प्रतिनिधी, पुणे 'कृषी कायदे रद्द करण्यासाठी आंदोलन करणाऱ्या शेतकऱ्यांचा आवाज आताच बुलंद केला नाही, तर आगामी काळात सत्ताधारी पक्षाचे नेते शेतकऱ्यांना चिरडून टाकतील,' अशी भीती राज्याचे पशुसंवर्धन व दुग्ध व्यवसाय विकास मंत्री सुनील केदार यांनी रविवारी व्यक्त केली. 'कोणाचीही मागणी नसताना, कृषी कायदे लागू करण्याचा अट्टहास कशासाठी केला जात आहे, शेतमाल विकण्यासाठीच्या बाजार समित्या डोळ्यात का खुपत आहेत,' असे प्रश्नही त्यांनी केंद्र सरकारला केले. कृषी कायद्यांवर चर्चा करण्यासाठी समाजमाध्यमांवर व्यक्त होणाऱ्या समविचारी तरुणांच्या वतीने कोथरूड येथील गांधी भवनात आयोजित 'यंग इंडिया मीटअप' कार्यक्रमात ते बोलत होते. काँग्रेसचे प्रवक्ते सचिन सावंत, अतुल लोंढे, आमदार अमित झनक, अखिल भारतीय किसान युनियनचे सदस्य भूपेंदर चौधरी, सामाजिक कार्यकर्त्या मूस जट्टाना आदी उपस्थित होते. 'देश उभा करण्यात योगदान देणाऱ्या शेतकरी, कष्टकऱ्यांचा 'आंदोलनजीवी' म्हणून अवमान केला जात आहे,' अशी खंतही व्यक्त करून ते म्हणाले, 'शेतकऱ्यांचा शेतमालाच्या विक्रीतील उपकरातूनच बाजार समित्यांची निर्मिती झाली आहे. मात्र, आता त्या मोडून काढण्याचा घाट घातला जात आहे. त्यातून शेतकऱ्यांचा शेतमाल विकण्याचा हक्कच संपुष्टात आणला जात आहे. आधी सरकारने उद्योग-धंदे संपविले, आता शेती क्षेत्र उद्ध्वस्त केले जात असून, त्यातून देश भिकेला लावला जात आहे. हे प्रयत्न हाणून पाडण्यासाठी शेतकऱ्यांच्या पाठीशी ताकदीने उभे राहिले पाहिजे, त्यासाठी गावागावात जाऊन, चावडी वाचन करून शेतकरी आंदोलनाची भूमिका लोकांपर्यंत पोहोचवली पाहिजे.' तत्पूर्वी, शेतकरी आंदोलनातील कार्यकर्ते भूपेंदर चौधरी म्हणाले, 'कंत्राटी तत्त्वांवर शेती ऐच्छिक असल्याचे सरकार म्हणत आहे; मात्र एखाद्या शेतकऱ्याच्या आजूबाजूला कॉर्पोरेट कंपन्यांची कंत्राटी शेती सुरू असेल, तर तो त्याविरोधात कसा लढू शकेल,' असा प्रश्नही त्यांनी केला. आंदोलनादरम्यान काहींनी चुकीची विधाने केली असली, तरी त्याला लाखो शेतकऱ्यांच्या भावनांशी जोडू नये,' असेही ते म्हणाले. सचिन सावंत, अतुल लोंढे, अमित झनक यांनीही यांनी केंद्राच्या कृषी कायद्यांवर टीका केली. 
उपोषण टळले; पण, अण्णा हजारेंसमोर आता 'ही' मोठी अडचण|महाराष्ट्र टाइम्स.कॉम|Updated: 31 Jan 2021, 10:16:00 AM|हायलाइट्स: अण्णा हजारेंचे उपोषण टळले अण्णा हजारेंच्या समोर नव्या अडचणी टीम अण्णा विस्कळीत झाली आहे|म.टा. प्रतिनिधी, नगर: शेतकऱ्यांच्या प्रश्नांवर उच्चाधिकार समिती नियुक्त करण्याचे लेखी आश्वासन घेऊन ज्येष्ठ समाजसेवक अण्णा हजारे यांनी आपले उपोषण स्थगित केले असले तरी आता त्यांना नव्या अडचणींना समोरे जावे लागणार आहे. या समितीवर त्यांनी सूचविलेले सदस्य घेण्याचे ठरले आहे. मात्र, असे राष्ट्रीय पातळीवर काम करू शकणारे तज्ज्ञ आणि विश्वासू कार्यकर्त्यांची हजारे यांच्याकडे कमतरता आहे. त्यामुळे समिती झाली असली तरी त्याद्वारे होणाऱ्या कामकाजावर लक्ष आणि नियंत्रण ठेवण्याचे मोठे आव्हान हजारे यांच्यापुढे आहे. आपल्या जुन्या प्रलंबित मागण्यांसाठी हजारे यांनी ३० जानेवारीपासून राळेगणसिद्धी येथे उपोषणाचा इशारा दिला होता. मात्र, त्याच्या एक दिवस आधीच केंद्रीय कृषी राज्यमंत्र्यांच्या उपस्थितीत आणि विरोधी पक्ष नेते देवेंद्र फडणवीस यांच्या मध्यस्थीने तोडगा निघाला. त्यामुळे हे उपोषण टळले. हजारे यांनी केलेल्या मागण्यासंबंधी उच्चाधिकार समिती नियुक्त करण्याचा प्रस्ताव पुढे आला होता. त्याला दोन्ही बाजूंनी संमती मिळाली आहे. केंद्रीय कृषिमंत्री या समितीचे अध्यक्ष असणार आहेत. तर कृषी राज्यमंत्री, नीती आयोगातील संबंधित अधिकारी, सरकारकडून तज्ज्ञ अधिकारी आणि हजारे यांनी सूचविलेल्या तज्ज्ञ व्यक्ती अशसासकीय सदस्य म्हणून समितीत असणार आहेत. स्वत: हजारे यांनाही समितीवर निमंत्रित सदस्य म्हणून घेण्यात येणार आहे. वाचाः 'त्या' घटनेवर मोदी, शहा गप्प का?; राऊतांचा सवाल आता अडचण आहे ती हजारे यांच्याकडून कोणाला पाठवायचे याची. सध्या टीम अण्णा विस्कळीत झाली आहे. पूर्वी अण्णांसोबत विविध क्षेत्रातील तज्ज्ञ मंडळी त्यांच्या फायद्यासाठी का होईना असत. आता मात्र, अशी माणसे खूपच कमी राहिली आहेत. त्यातच शेतीमालाला हमी भाव आणि त्यासंबंधीच्या तरतुदी, स्वामीनाथन आयोगाच्या शिफारशी वगैरे विषय वाटतात तेवढे सोपे नाहीत. शिवाय सरकारी खाक्यातून ते सादर करताना अधिक किचकट बनलेले असतात. ते समजून घेणे, त्यांचे फायदे तोटे, पळवाटा वगैरेचा अभ्यास करून त्यावर सर्वमान्य तोडगा सूचविणे किचकट, वेळखाऊ आणि तुलनेत अवघड काम आहे. हे काम पाहू शकणारे, हजारे यांच्याशी बांधिल असणारे आणि भविष्यातही राहू शकणारे तज्ज्ञ शोधण्याची कसरत करावी लागणार आहे. वाचाः मुंबई लोकल प्रवासासाठी वेळा पाळा; अन्यथा भरावा लागणार दंड सध्या हजारे यांचे कामकाज आणि आंदोलन स्थानिक पातळीवरूच हातळले जात आहे. त्यामध्ये हजारे यांच्या निकटवर्तीय, विश्वासू कार्यकर्त्यांचा समावेश आहे. त्यांच्याबद्दल हजारे यांना शंका असण्याचे कारण नाही. मात्र, अशा राष्ट्रीय समित्यांवर अभ्यासू सदस्य म्हणून काम करण्याची क्षमता त्यांच्यापैकी किती जणांमध्ये आहे, हा प्रश्नच आहे. शिवाय भाषेची अडचण आणि एकूणच त्यांचा वकुब मुरलेल्या सरकारी अधिकाऱ्यांच्या तुलनेत किती टिकणार, हाही प्रश्नच आहे. दिल्ली अगर अन्य ठिकाणचे सदस्य घ्यायचे तर त्यांच्याशी समन्वय, नियंत्रण ठेवण्याचे कामही अवघड आहे. शिवाय हजारे यांचे आंदोलन गुंडाळण्याची क्षमता ठेवणाऱ्या सरकारकडून या सदस्यांना हाताशी धरून हव्या त्याप्रमाणे तरतुदी करून घेण्याची शक्यताही नाकारता येत नसल्याने हजारे यांच्यापुढे आता पेच निर्माण झाला आहे. त्यामुळे आता या उच्चाधिकार समितीसाठी हजारे कोणाची निवड करतात, याची उत्सुकता आहे. वाचाः पॉक्सो कायद्यांतर्गंत वादग्रस्त निर्णय; 'त्या' न्यायमूर्तींची शिफारस मागे 
जेव्हा रिहानाचं कौतुक करणारं ट्वीट ट्विटरचे CEO च लाइक करतात|Madhura Nerurkar|Updated: 06 Feb 2021, 05:10:00 PM||मुंबई: नव्या कृषी कायद्यांच्या विरोधात मागच्या दोन महिन्यांपेक्षा जास्त काळापासून देशात शेतकरी आंदोलन सुरू आहे. मात्र काही दिवसांपूर्वी आंतरराष्ट्रीय पॉप स्टार रिहानानं याबाबत ट्वीट केल्यानंतर संपूर्ण जगाचं लक्ष या आंदोलनाकडे वेधलं गेलं. रिहानानं शेतकरी आंदोलनाच्या ठीकाणी इंटरनेट सेवा खंडित केल्याचं एक वृत्त आपल्या ट्वीटरवर शेअर करत 'आपण याविषयी का बोलत नाही #FarmerProtest' असं ट्वीट केलं होतं. तिचं हे ट्वीट काही वेळातच व्हायरल झालं होतं आणि अनेकांनी हे ट्वीट रिट्वीट करत रिहानाचं कौतुक केलं होतं. याची दखल घेत ट्विटरचे सीईओ जॅक डॉर्सी यांनी काही ट्वीट लाइक केली आहेत. अमेरिकेतील वृत्तपत्र वॉशिंगटन पोस्टच्या पत्रकार कॅरन यांनी रिहानाचं कौतुक करणारी काही ट्वीट केली होती. भारतात काही महिन्यांपासून सुरू असलेल्या शेतकरी आंदोलनाबाबत रिहानानं आवाज उठवला असं म्हणत कॅरन यांनी रिहनाचं कौतुक केलं होतं. आपल्या ट्वीटमध्ये त्यांनी रिहानानं याआधीही सुदान, नायजेरिया येथे झालेल्या काही आंदोलनाबाबत आवाज उठवला होता असंही म्हटलं आहे. कॅरन यांचं हे ट्वीट ट्विटरचे सीईओ जॅक डॉर्सी यांनी लाइक केलं आहे. वॉशिंगटन पोस्टच्या या पत्रकार कॅरन यांनी भारतात सुरू असलेल्या या आंदोलनासाठी एक विशेष इमोटिकॉन तयार करावा अशी मागणी ट्विटरकडे केली होती. अमेरिकेतील ब्लॅक लाइफ मॅटर्सच्या वेळी असं करण्यात आलं होतं. जॅक डॉर्सी यांनी कॅरन यांचं हे ट्वीट देखील लाइक केलं आहे. कॅरेन यांच्या व्यतिरिक्त ग्रेटा थनबर्ग, अमेरिकेच्या उपराष्ट्राधक्षा कमला हॅरिस यांच्या नातेवाईक मीना हॅरिस यांनीही रिहानाचं ट्वीट रि-ट्वीट करत तिचं कौतुक केलं होतं आणि या आंदोलनात शेतकऱ्यांना समर्थन दिलं होतं. दरम्यान भारतातील सेलिब्रेटींमध्ये मात्र या आंदोलनाच्या मुद्द्यावरून दोन गट पडलेले दिसत आहेत. अभिनेत्री तापसी पन्नू, स्वरा भास्कर, दिलजीत दोसांझ यासारख्या कलाकारांनी शेतकऱ्यांना समर्थन दिलं आहे. तर अक्षय कुमार, सुनील शेट्टी, अजय देवगण यांसारख्या सेलिब्रेटींनी मात्र रिहानाला विरोध करत भारताच्या विरोधात हा चुकीचा प्रचार केला जात असल्याचं म्हटलं आहे. बाहेरच्या लोकांनी आमच्या देशातील अंतर्गत बाबींमध्ये लक्ष घालू नये तसेच भारतातील लोकांनी एकजूटीन राहायला हवं असं त्यांनी म्हटलं होतं.
दुर्दैवी आणि संतापजनक|महाराष्ट्र टाइम्स|Updated: 28 Jan 2021, 05:39:00 AM||एकीकडे प्रजासत्ताक दिनाचे पथसंचलन आणि प्रात्यक्षिके राजपथावर संपत असताना, राजधानी दिल्लीत काही ट्रॅक्टर मोर्चांचे मार्ग ऐनवेळी बदलून जो हिंस्र धिंगाणा घालण्यात आला, त्याचा करावा तितका निषेध थोडा आहे. हे तथाकथित आंदोलक शेतकऱ्यांचे मित्र नसून शत्रू आहेत आणि त्यांनी या आंदोलनाचे अपार नुकसान केले आहे. दिल्ली पोलिसांनी हा सगळा नंगानाच ज्या संयमाने हाताळला, त्याबद्दल त्यांचे कौतुक करायला हवे. आंदोलकांच्या मारहाणीत आणि हल्ल्यांमध्ये आधी शंभर पोलिस जखमी झाल्याचे म्हटले जात होते. बुधवारी सायंकाळी दिल्ली पोलिसांनी दिलेला सुधारित आकडा तीनशे आहे. यात किरकोळ जखमीही असतील; मात्र हातात तलवारी, भाले, ध्वजदंड किंवा बांबू घेतलेल्या आंदोलकांनी पोलिसांच्या अंगावर हात टाकावा, हे केवळ दुर्दैवी नाही, तर संतापजनक आहे. गेले साठ दिवस शेतकरी आंदोलक जर शांततेत बसले होते, तर प्रजासत्ताक दिनी पोलिसांच्या अंगावर ट्रॅक्टर घालण्याइतकी दुर्बुद्धी त्यांना कुठून सुचली? की हे सगळे असेच ठरले होते? या प्रकारानंतर आंदोलनात सहभागी झालेल्या अनेक संघटनांपैकी दोन संघटनांनी माघार घेतली आहे. हा हिंसाचार झाला नसता, तर आंदोलनातील ही फूटही टाळता आली असती. केंद्र सरकारने आता सर्व प्रमुख शेतकरी नेत्यांच्या विरोधात गुन्हे दाखल केले असून, त्यात राकेश टिकैत, मेधा पाटकर; तसेच कोणत्याही आंदोलनात भाग घेणारे योगेंद्र यादव यांचाही समावेश आहे. आता नेहमीप्रमाणे आरोपांचा खेळ सुरू झालाच आहे. आंदोलन उधळून लावण्यासाठी मुद्दाम माणसे घुसवण्यात आली, हा आरोप प्रत्येकच आंदोलनात होत असतो. तसा तो राकेश टिकैत यांनी केला आहेच; मात्र आंदोलन भरकटत नाही ना किंवा त्यात कोणी समाजद्रोही घटक तर शिरत नाहीत ना, हे पाहण्याची जबाबदारी आंदोलनाच्या नेत्यांची असते. इथे शेतकरी नेत्यांनी ती पार पाडलेली नाही. मुळात, प्रजासत्ताक दिनीच आम्ही ट्रॅक्टर मोर्चे काढू, हा आग्रहच अनाठायी आणि या राष्ट्रीय दिवसाचे महत्त्व कमी करणारा होता. तरीही शेवटी तो मान्य करण्यात आला; पण या आंदोलनातील दुराचाराचे जे चित्रण समाज माध्यमांवर फिरत आहे, त्यातला भारताच्या राष्ट्रध्वजाचा होणारा अपमान किंवा खलिस्तानवादी घोषणा या कदापि सहन करता येणाऱ्या नाहीत. त्या करताही कामा नयेत. हे व्हिडिओ जर खरे असतील, तर त्यात दिसणाऱ्या आंदोलकांना कठोर शिक्षा व्हायला हवी. अशा आंदोलनांमध्ये शत्रुराष्ट्रांना नेहमीच रस असतो आणि या आंदोलनात खलिस्तानचे काही समर्थक घुसल्याचे आधीपासूनच म्हटले जात होते. या आंदोलनाला प्रतिसाद देणाऱ्या दोन महत्त्वाच्या घटना या आधी घडल्या आहेत. त्यातली पहिली म्हणजे, सर्वोच्च न्यायालयाने नेमलेली समिती आणि दुसरी म्हणजे केंद्र सरकारे कृषी कायदे काही काळासाठी स्थगित ठेवण्याची दाखवलेली तयारी. या पार्श्वभूमीवर साऱ्या देशातील शेतकऱ्यांचे केवळ आपणच प्रतिनिधित्व करतो, असा दावा करणे आणि आंदोलनाचा हट्ट न सोडणे; याची दुर्दैवी अखेर शेवटी अशी झाली आहे. ‘राष्ट्रीय किसान मजदूर संघटन’ आणि ‘भारतीय किसान युनियन’ या दोन मोठ्या संघटना आंदोलनाच्या बाहेर पडत आहेत; मात्र तसे करताना व्ही. एम. सिंह यांनी जे गंभीर आरोप केले आहेत, त्यांची दखल घ्यावी लागेल. ‘लाल किल्ल्यावर झेंडा लावणाऱ्याला काही कोटी रुपये देण्याच्या पैजा आधी लागत होत्या,’ असे त्यांनी म्हटले आहे. हे खरे असेल, तर देशाच्या गुप्तचर यंत्रणांचे हे घोर अपयश मानायला हवे. हे आंदोलन हाताळण्यात केंद्र सरकारने अनेक चुका केल्या आहेत. सुरुवातीचे अनेक दिवस तर आंदोलकांना कुणी गंभीरपणे घेतलेही नव्हते. असे असले, तरी हिंसा झाली की आंदोलकांचा नैतिक अधिकारच संपतो, हा महात्मा गांधी, जयप्रकाश नारायण यांच्यापासून घालून दिलेला धडा हे शेतकरी नेते विसरले कसे? शेतकरी संघटना स्थापन झाल्यापासून, सर्वाधिक शेतकरी आंदोलने महाराष्ट्राने अनुभवली आहेत आणि गोळीबार झाल्यानंतरही हिंसक न होण्याची शिकवण शरद जोशी यांनी घालून दिली होती. दिल्लीत तर आंदोलकांचे तलवारी फिरवणे, अंगावर ट्रॅक्टर घालणे, पोलिसांना मारणे आणि राष्ट्रध्वजाची मानखंडना करणे, असे सारेच मुक्तपणे चालू होते. खऱ्या भारतीय शेतकऱ्याचा स्वभाव असा नाही. या आंदोलनात देशातील चाळीसहून अधिक शेतकरी संघटना सहभागी आहेत. त्यांची आणि सरकारची बोलणी आता यशस्वी व्हायला हवीत. तशी इच्छाशक्ती दोन्ही बाजूंनी दाखवावी लागेल. ती दाखवली गेली नाही, तर असाच हिंसाचार पुन्हाही घडवला जाऊ शकतो. वेळीच गंभीरपणे संवाद साधला नाही, की त्याची किती किंमत मोजावी लागते, हे कळण्यासाठी इतका हिंसाचार होण्याची गरज नव्हती.
संसदेवर निघणारा मोर्चा स्थगित, हिंसाचारानंतर शेतकरी संघटनांचा मोठा निर्णय|Sachin Fulpagare|Updated: 27 Jan 2021, 09:24:00 PM||नवी दिल्लीः शेतकऱ्यांच्या ट्रॅक्टर परेडमध्ये प्रजासत्ताक दिनाला ( farmers protest ) दिल्लीत मोठा हिंसाचार ( tractor rally violence ) झाला. लाल किल्ल्यावर झेंडा फडकवला गेला. वाहनांची तोडफोड केली गेली. पोलिसांवर लाठ्याकाठ्यांनी हल्ला करण्यात आला. तसंच तलवारीही उगारण्यात आल्या. या हिंसक घटनेनंतर केंद्राच्या कृषी कायद्यांविरोधात आंदोलन करणाऱ्या विविध शेतकरी संघटनांनी मोठा निर्णय घेतला आहे. येत्या १ फेब्रुवारीला संसदेवर काढण्यात येणारा पायी मोर्चा रद्द करण्यात आला आहे. स्वराज इंडियाचे नेते योगेंद्र यादव यांनी ही माहिती दिली. दिल्लीतील ट्रॅक्टर परेडमधील हिंसाचारामागे सरकारचे षडयंत्र आहे. सरकारने आंदोलन मोडून काढण्याचा प्रयत्न केला. पण ९९.९ टक्के शेतकऱ्यांनी शांततेत परेड काढली. काही ठिकाणी हिंसाचाराच्या घटना घडल्या आहेत. सरकारने किसान मजदूर संघर्ष समितीसमोर अनेक मोठे अडथळे निर्माण केले. पण त्याचा काही उपयोग झाला नाही, असं भारतीय किसान युनियनमधील राजेवाल गटाचे नेते बलबीर एस. राजेवाल यांनी सांगितलं. शेतकरी आंदोलनात फूट; दोन शेतकरी संघटनांनी आंदोलनातून घेतली माघार दिल्लीतील हिंसाचारामागे षडयंत्र! शेतकरी नेते राकेश टिकैत म्हणाले... शेतकरी आंदोलनाला पाठिंबा मिळवण्यासाठी शहीद दिनाला आम्ही संपूर्ण देशभरात मोर्चे काढू. यासोबतच आम्ही एक दिवसाचे लाक्षणिक उपोषणही करू. तसंच संसदेवर १ फेब्रुवारीला निघणारा शेतकरी संघटनांचा पायी मोर्चा स्थगित करण्यात आला आहे, असं राजेवाल म्हणाले. ट्रॅक्टर परेड दरम्यान आंदोलकांनी केलेल्या हिंसेनंतर शेतकरी संघटनांनी आज तातडीची बैठ घेतली आहे. बलबीर सिंग राजेवाल यांच्या अध्यक्षतेत ही बैठक झाली. यात सहभागी झालेल्या संघटनांच्या नेत्यांनी दिल्लीतील हिंसाचारावर चर्चा केली आणि केंद्र सरकार शेतकरी आंदोलनाने हादरल्याचा निष्कर्ष काढला. यामुळे किसान मजदूर संघर्ष समिती आणि इतर शेतकरी संघटनांच्या शांतता सुरू असलेल्या आंदोलनाविरोधात कट रचल्याचा आरोप केला गेला. 'संयुक्त किसान मोर्चा'च्या तातडीच्या बैठकीनंतर एक निवेदन जारी केलं गेलं. ३७ शेतकरी नेत्यांविरोधात एफआयआर हिंसाचार, तोडफोड आणि नियमांचे उल्लंघन केल्याच्या घटनांप्रकरणी २२ एफआयआर दाखल केल्या आहेत. यात प्राणघातक हल्ले, दरोडे, सरकारी कामात अडथळा आणणे व नियमांचं उल्लंघन यासारख्या कलमांचा समावेश दिल्ली पोलिसांनी केला आहे. यातील एका एफआयआरमध्ये ३७ शेतकरी नेत्यांना आरोपी करण्यात आलं आहे. यामध्ये राकेश टिकैत, मेधा पाटकर, योगेंद्र यादव, दर्शन पाल, राजिंदर सिंग, बलबीरसिंग राजेवाल, बुटासिंग बुर्जगिल आणि जोगिंदरसिंग यांचा समावेश आहे. 
pm modi speech : शेतकऱ्यांचे पवित्र आंदोलन आंदोलनजीवींनी हायजॅक केलेः PM मोदी|Sachin Fulpagare|Updated: 11 Feb 2021, 03:39:00 AM||नवी दिल्लीः केंद्राच्या नवीन कृषी कायद्यांवरून पंतप्रधान नरेंद्र मोदी लोकसभेत विरोधकांवर बरसले. विरोधकांनी कृषी कायद्यांमधील फायदे सांगण्याऐवजी त्यावरून अफवा पसरल्याचा आरोप पंतप्रधान मोदींनी केला. शेतकऱ्यांचे आंदोलन हे पवित्र आहे आहे. पण हे आंदोलन बदनाम करणारे आंदोलनजीवी आहेत, असा हल्लाबोल PM मोदींनी केला आहे. नवीन कृषी कायद्यांमुळे शेतकऱ्यांचा फायदा व्हावा हाच सरकारचा हेतू आहे. नवीन कृषी कायदे कुणावरही सक्तीचे नाहीत. जुनी व्यवस्था बंद केलेली नाही. ती अस्तित्वात आहे. नवीन कायदे लागू झाल्यानंतर एकही बाजार समिती बंद झालेली नाही. बाजार समित्या आधुनिक करण्यावर सरकारचा भर आहे, असं पंतप्रधान मोदी म्हणाले. मागणी केल्यावर योजना आणण्याचा काळ गेला. आता जनतेच्या आपेक्षा जाणून त्यांच्यासाठी योजना करायला हव्यात. जन धन योजना, स्वच्छ भारत योजना कुणी मागणी केली होती का? पण आम्ही जनतेच्या संवेदना समजून या योजना आणल्या. हुंडाविरोधी कायदा, तिहेरी तलाक विरोधी कायदा आणि बालविवाह विरोधी कायदा हे कायदे मागितले होत का? तर नाही. हे कायदे जनतेच्या कल्याणासाठी आणि देशाच्या विकासासाठी बनवले गेले. तसेच कृषी क्षेत्रात बदल आणि सुधारणा घडवण्यासाठी नवीन कृषी कायदे आणले गेले. शेतकऱ्यांना आधुनिक तंत्रज्ञान देणं गरजेचं आहे. त्यांच्यात विश्वास निर्माण करणं गरजेचं आहे, असं पंतप्रधान मोदी म्हणाले. काय म्हणाले पंतप्रधान मोदी लोकसभेत?... क्लिक करा आणि वाचा... काँग्रेससह काही विरोधी पक्षांनी कृषी कायद्यांवर मोठ्या चर्चा केल्या. पण कृषी कायद्यांचे फायदेच सांगितले नाही. आपण पसरवलेल्या अफावांचा पर्दाफाश होऊ नये यासाठी विरोधकांचा हे प्रयत्न आहेत. शेतकऱ्यांच्या पूर्वीच्या सर्व सुविधा कायम आहेत. नवीन कृषी कायद्यांमुळे शेतकऱ्यांना आणखी पर्याय देण्यात आला आहे. ते आपला माल कुठेही जाऊ विकू शकतात, असं ते म्हणाले. कृषी कायद्यांवरून खोटं पसरवण्यात आलं आहे. अफवा पसरवण्यात आल्या. सभागृहात आणि सभागृहाबाहेर हेच करण्यात आलं. पण यातून विरोधकांना कुठलाही फायदा होणार नाही, असा टोला पंतप्रधान मोदींनी लगावला. कृषी कायद्यांविरोधात पंतप्रधान मोदींच्या भाषणादरम्यान विरोधकांनी घोषणाबाजी केली. काँग्रेसच्या खासदारांनी सरकारचा निषेध करत लोकसभेतून सभात्याग केला. तर माझ्या भाषणात अडथळा आणण्याचे षडंयत्र असल्याचा आरोप पंतप्रधान मोदींनी सभागृहात केला. कृषी कायद्यांच्या मुद्द्यावर आंदोलन करणारे शेतकरी नेते आणि संघटनांशी भरपूर चर्चा झाली. त्यांच्या मागण्यांवरही चर्चा केली गेली. शेतकऱ्यांनी कृषी कायद्यातील सुधारणांसाठी चांगल्या सूचना दिल्या तर कायद्यात नक्कीच बदल करू. दिल्लीच्या सीमेवर शेतकरी आंदोलन करत आहेत. त्यांच्यात संभ्रम निर्माण करण्यात आला असून अफवा पसरवल्या गेल्या आहेत, असा आरोप त्यांनी केला. लाल किल्ला हिंसाचार : आरोपी इक्बाल सिंहला अटक जागतिक बाजारपेठेतील मागणीनुसार शेती करणं गरजेचं. फक्त गहू, तांदळाचे उत्पादन करून चालणार नाही. तसंच शेतीत हवी तेवढी गुंतवणूक होत नाही. शेती आधुनिक बनत नाही तोपर्यंत शेतकऱ्याचे जीवन बदलणार नाही. शेतकऱ्याला हिंमत द्यावी लागते. त्यांना आधार द्यावा लागतो. त्यानंतर ते पुढे जातात आणि त्यांचा विकास होतो. कृषी क्षेत्रातील गुंतवणुकीतून हे साध्य होऊ शकते. यासाठी शेतकऱ्यांना आधुनिक तंत्रज्ञान देणं गरजेचं आहे. त्यांच्यात विश्वास निर्माण करणं गरजेचं आहे, असं त्यांनी सांगितलं. Parliament Session : अर्थसंकल्पावर बोलणार पंतप्रधान मोदी, भाजप खासदारांना व्हीप जारी किसान रेलमुळे अनेक छोट्या शेतकऱ्यांना मोठा फायदा झाला. किसान रेल, किसान उड्डाणमुळे छोट्या शेतकऱ्यांना मोठ्या बाजारांमध्ये आपला माल पाठवता येत आहे. तसंच देशासाठी सार्वजनिक क्षेत्र जेवढे महत्वाचे आहे. तेवढेच खासगी क्षेत्रही आहे. दूरसंचार क्षेत्रात खासगी क्षेत्र आल्याने स्पर्धा निर्माण झाली. यामुळे जगात सर्वात स्वस्त डेटा भारतात मिळत आहे, असं त्यांनी सांगितलं. Anti-National : 'राष्ट्रविरोधक' शोधण्यासाठी सायबर स्वयंसेवक, केंद्राचा वादग्रस्त निर्णय शेतकरी आंदोलन हे पवित्र आहे. पण आंदोलनजीवींनी हे पवित्र आंदोलन हायजॅक करून शेतकऱ्यांचे आंदोलन अपवित्र करण्याचा प्रयत्न केला. शेतकऱ्यांचे आंदोलन बदनाम करणारे लोक हे आंदोलनजीवी आहेत. प्रत्येक राज्याने टोल नाक्यांची यंत्रणा स्वीकारली आहे. पण हरयाणात टोल नाके तोडले गेले, वसुली रोखली गेली हे आंदोलनजीवींचे काम आहे. पंजाबमध्ये दूरसंचार टॉवर तोडले हे आंदोलनजीवींचे काम आहे, असा हल्ला पंतप्रधान मोदींनी चढवला. 
PM मोदींना 'या' कार्यक्रमातही आठवले शेतकरी; म्हणाले, 'शेतकऱ्यांच्या जमिनी....'|Sachin Fulpagare|Updated: 05 Feb 2021, 01:06:00 AM||नवी दिल्लीः पंतप्रधान नरेंद्र मोदी ( pm modi ) यांनी गुरुवारी गोरखपूरमधील चौरीचौरा घटनेच्या शताब्दी सोहळ्याचं व्हिडिओ कॉन्फरन्सिंगद्वारे उद्घाटन केलं. उत्तर प्रदेश सरकार या ऐतिहासिक घटनेच्या स्मरणार्थ हा सोहळा साजरा करत आहे. यावेळी पंतप्रधान नरेंद्र मोदी शेतकऱ्यांचा उल्लेख करायला विसरले नाहीत. देशाच्या प्रगतीमागे शेतकरीच ( farmers protest ) आहेत. चौरीचौरामधील संघर्षातही ( chaurichaura struggle ) त्यांनी महत्त्वपूर्ण भूमिका बजावली होती, असं पंतप्रधान मोदी म्हणाले. गेल्या सहा वर्षात आम्ही शेतकऱ्यांना स्वावलंबी करण्यासाठी अनेक पावले उचलली आहेत. यामुळेच करोनादरम्यान कृषी क्षेत्रातही वाढ दिसून आली आहे. कृषी उत्पन्न बाजार समित्या शेतकऱ्यासांठी आणखी फायदेशीर ठरवण्यासाठी आणखी एक हजार बाजार समित्या E-NAM शी जोडल्या जातील, असं पंतप्रधान मोदी म्हणाले. पंतप्रधान स्वामित्व योजनेचा संदर्भ पंतप्रधान मोदींनी दिला. या अंतर्गत गावातील जमीन व घरांचे कागदपत्र तेथील नागरिकांना देण्यात येत आहे. जेव्हा आपल्याकडे आपल्या जमीन आणि घराची कागदपत्रे असतील तेव्हा त्यांचे मूल्य वाढेल आणि आपल्याला बँकांकडून सहज कर्ज मिळेल. याचा फायदा देशातील लहान शेतकरी आणि गरीब कुटुंबांना होईल. तसंच शेतकऱ्यांच्या जमिनींकडे कुणी वाकड्या नजरेनं पाहू शकणार नाही, असं मोदी म्हणाले. शंभर वर्षांपूर्वी चौरीचौरामध्ये जे काही घडलं ती केवळ आग लावण्याची घटना नव्हती. ते एक व्यापक आंदोलन होतं. यापूर्वी जेव्हा याची चर्चा झाली तेव्हा जाळपोळीची घटना म्हणून पाहिले जात असे. जाळपोळ का झाली हे पाहणे देखील महत्त्वाचे आहे. ती आग केवळ पोलिस ठाण्याला लावली गेली नव्हती, तर नागरिकांच्या हृदयातही धुमसत होती, असं मोदींनी सांगतिलं. '२००० रुपयांसाठी राकेश टिकैत कुठेही जातात' चौरीचौरामध्ये वर्षभर चालणार्‍या कार्यक्रमात हुतात्म्यांचे स्मरण केले जाईल. स्वातंत्र्याच्या ७५ व्या वर्धापन दिन देश साजरा करतोय. इतिहासात चौरीचौराच्या हुतात्म्यांना कदाचित प्रमुख स्थान दिले गेले नसेल, पण या मातीत मिसळलेले त्यांचे रक्त आपल्याला प्रेरणा देते, असं पंतप्रधान मोदी म्हणाले. 'कृषी सुधारणांसाठी भारताने उचललेली पावले अमेरिकेनेही स्वीकारली' दिल्ली हिंसाचार; आंदोलकांना चिथावणाऱ्या आरोपीला अटक, शाहीनबागमध्येही होता सक्रीय सामूहिक सामर्थ्यामुळे भारत एक मोठी शक्ती बनेल. ही शक्ती आत्मनिर्भरतेचा मूलभूत आधार आहे. या देशाला १३० कोटी देशवासीयांसाठी स्वावलंबी बनवत आहे, असं पंतप्रधान मोदींनी सांगितलं. स्वातंत्र्य लढ्यात १९२२ मध्ये चौरीचौरा येथे पोलिस चौकी पेटवण्यात आली होती. यात २२ पोलिसांचा मृत्यू झाला होता. हे ऐतिहासिक घटना होती. यानिमित्ताने उत्तर प्रदेशातील सर्व ७५ जिल्ह्यांमध्ये सोहळ्याला सुरवात झाली आहे. 
कृषी कायदे : शेतकरी संघटना - सरकारची नववी बैठकही निष्फळ|Shubhangi Palve|Updated: 15 Jan 2021, 06:33:00 PM||नवी दिल्ली : कृषी कायद्यांवर देशात सुरू असलेल्या शेतकरी आंदोलनादरम्यान आज पुन्हा एकदा शेतकरी संघटनांचे नेते आणि केंद्रातील मोदी सरकारचे मंत्री यांच्यात पुन्हा एकदा चर्चा पार पडली. ही शेतकरी संघटना आणि नेते यांच्यात झालेली नववी चर्चा होती. परंतु, याहीवेळेस चर्चेतून काहीही निष्पन्न होऊ शकलेलं नाही. दोन्ही पक्ष आपापल्या मुद्यावर ठाम आहेत. आता पुढची चर्चा १९ जानेवारी रोजी आयोजित करण्यात आलीय. 'मोदी सरकारकडून कायद्यात बदल...' आजच्या चर्चेतही कोणताही तोडगा निघू शकलेला नाही. तीनही कायदे रद्द होणार नाहीत, असं सरकारकडून सांगण्यात येतंय. या 'जीवनावश्यक वस्तू कायद्यात' सरकारनं बदल केले आहेत त्यामुळे हे बदल सरकारनं मागे घ्यावेत. संपूर्ण कायदे रद्द करण्याची गरज नाही, असं शेतकऱ्यांचं म्हणणं आहे. परंतु, कृषीमंत्र्यांकडून याबद्दल कोणतंही आश्वासन दिलेलं नाही, असं बैठकीनंतर शेतकरी संघटनेच्या नेत्यांनी म्हटलंय. आता पुढची बैठक १९ जानेवारी रोजी विज्ञान भवनात होणार आहे. तर २६ जानेवारी रोजी शेतकऱ्यांनी 'ट्रॅक्टर रॅली' काढण्याचा निर्णय घेतलाय. या ट्रॅक्टर रॅलीचा मार्ग आणि आपल्या विरोध प्रदर्शनाची रुपरेषा लवकरच निश्चित करण्यात येईल, असंही आंदोलकांनी म्हटलंय. उल्लेखनीय म्हणजे, सर्वोच्च न्यायालयाकडून ११ जानेवारी रोजी कृषी कायद्यांना तात्पुरती स्थगिती देण्यात आलेली नाही. तसंच या मुद्यावर तोडगा निघावा यासाठी सर्वोच्च न्यायालयाकडून चार सदस्यीय समितीची नेमणूक करण्यात आली होती. या समितीतील एक सदस्य आणि भारतीय किसान युनियन अध्यक्ष भूपिंदरसिंह मान यांनी मात्र त्यातून काढता पाय घेतलाय. शेतकरी संघटनांकडून या समितीत सरकार समर्थक सदस्यांचा समावेश असल्याचा आरोप करण्यात आला आहे. तसंच सरकारशी एकदा नाही तर वारंवार आपण चर्चा करायला तयार आहोत, परंतु, आपण समितीसमोर जाणार नाही, असं शेतकऱ्यांनी म्हटलंय. या समितीतील सदस्यांनी अगोदरच कृषी कायद्यांचं समर्थन केल्याचं शेतकऱ्यांकडून सांगण्यात येतंय. 
Tractor Rally : बॅरिकेडस् तोडून घुसण्याचा आंदोलकांचा प्रयत्न, पोलिसांकडून अश्रुधुराचा वापर|Shubhangi Palve|Updated: 26 Jan 2021, 11:57:00 AM||नवी दिल्ली : राजधानी दिल्लीत आज अभूतपूर्व असं चित्र पाहायला मिळतंय. एकीकडे प्रजासत्ताक दिनानिमित्तानं राजपथावर परेड सुरु आहे. या परेडसाठी पंतप्रधान नरेंद्र मोदी , संरक्षण मंत्री राजनाथ सिंह यांच्यासहीत राष्ट्रपती रामनाथ कोविंद यांनीही हजेरी लावलीय. तर दुसरीकडे इथून अगदी काही किलोमीटर अंतरावर दिल्ली सीमेवर शेतकरी आंदोलक आणि पोलीस यांच्यात धुमश्चक्री उडालेली पाहायला मिळतेय. कृषी कायद्यांचा विरोध करत शेतकरी आंदोलक आज प्रजासत्ताक दिनाला दिल्लीत ट्रॅक्टर रॅली काढत आहेत. परंतु, या ट्रॅक्टर रॅलीसाठी दिल्लीत दाखल होणाऱ्या शेतकरी आंदोलकांना रोखण्याचा प्रयत्न दिल्ली पोलिसांकडून केला जात आहे. यासाठी पोलिसांनी ठिकठिकाणी बॅरिकेडस् उभारले. इतकंच नाही तर राजधानीकडे निघालेल्या वाहनांना रोखण्यासाठी करनाल बायपासवर मंगळवारी एका रात्रीतच एक भली मोठी तात्पुरती भिंत उभारण्यात आली. परंतु, शेतकरी आंदोलक मात्र आपल्या निश्चयावर ठाम आहेत. शेतकऱ्यांनी आंदोलनस्थळी पोलीस बॅरिकेडिंग तोडत पायी चालत दिल्लीकडे कूच सुरू केलीय. सिंघु सीमेवर आणि टिकरी सीमेवर हजारोंच्या संख्येत शेतकरी जमा झाले आहेत. आपल्यासोबत आणलेले ट्रॅक्टर त्यांना दिल्लीत न्यायचे आहेत. केवळ सिंघु सीमेवर जवळपास ५००० आंदोलक जमा झाले आहेत. दुसरीकडे, कायदे सुव्यवस्था राखण्याची जबाबदारी दिल्ली पोलिसांच्या खांद्यावर आहेत. त्यामुळे बॅरिकेडस् तोडून दिल्लीत घुसण्याचा प्रयत्न करणाऱ्या शेतकऱ्यांना रोखण्यासाठी पोलिसांकडून अश्रुधुराचा वापर करण्यात आला. शेतकऱ्यांची ट्रॅक्टर रॅली मुंडका भागात दाखल झालीय. इथून पुढचा टप्पा असेल नांगलोई... निश्चित करण्यात आलेल्या मार्गानुसार, नांगलोईनंतर ही ट्रॅक्टर रॅली नजफगडकडे रवाना होईल. पोलिसांकडून नांगलोईमध्ये ठिकठिकाणी रस्ते ब्लॉक करण्यात आले आहेत. शेतकऱ्यांनी मध्य दिल्लीत घुसण्याचा प्रयत्न केला तर त्यांच्याविरुद्ध कारवाई केली जाईल, असं पोलिसांकडून स्पष्ट करण्यात आलंय.  बॅरिकेडस् तोडून घुसण्याचा आंदोलकांचा प्रयत्न, पोलिसांकडून अश्रुधुराचा वापर
कृषी कायद्यांच्या अंमलबजावणीला सर्वोच्च न्यायालयाची स्थगिती|Shubhangi Palve|Updated: 12 Jan 2021, 01:53:00 PM||नवी दिल्ली : नव्या कृषी कायद्यावर सर्वोच्च न्यायालयात सुनावणी पार पडली. या सुनावणी दरम्यान सर्वोच्च न्यायालयानं कृषी कायद्यांच्या अंमलबजावणीला पुढील आदेशापर्यंत स्थगिती देण्याचा निर्णय दिलाय. तसंच कृषी कायद्यांच्या पडताळणीसाठी - चर्चेसाठी सर्वोच्च न्यायालयाकडून समिती स्थापन करण्यात आली आहे. काय घडलं आजच्या सुनावणीत कृषी कायद्यांच्या पडताळणीसाठी एक समिती बनवण्यात येणार असल्याचं सूतोवाच सर्वोच्च न्यायालयानं सोमवारच्या सुनावणीत केलं होतं. या 'समिती'कडे आंदोलनकर्ते शेतकरी मात्र 'तोडगा' किंवा 'उत्तर' म्हणून बघत नसल्याचं वकिलांनी न्यायालयासमोर म्हटलंय. यावर 'कृषी कायद्यांच्या मुद्यावर आम्ही समिती गठीत करणार, आम्हाला कुणीही रोखू शकत नाही' अशी भूमिका सर्वोच्च न्यायालयानं घेतलीय. शेतकरी संघटना सर्वोच्च न्यायालयाकडून गठीत करण्यात येणाऱ्या समितीच्या मार्गावर समाधानी नाहीत, असं कृषी कायद्यावर मंगळवारी सर्वोच्च न्यायालयात सुनावणीदरम्यान शेतकऱ्यांची बाजू मांडणारे वकील एम एल शर्मा यांनी सर्वोच्च न्यायालयात म्हटलंय. शेतकऱ्यांनी आपण समितीसमोर हजर राहणार नसल्याचं स्पष्ट केलंय. त्यांनी कायदे रद्द करण्याची मागणी केलीय, असं शर्मा यांनी म्हटलं. यावर सर्वोच्च न्यायालयानं समितीसाठी आपण ' अंतरिम आदेश ' देणार असल्याचं म्हटलंय. 'शेतकरी सरकारसोबत चर्चेसाठी जाऊ शकत असतील तर यासाठी ते समितीसमोर का जाऊ शकत नाहीत?' असा सवाल सर्वोच्च न्यायालयानं उपस्थित केलाय. 'जर शेतकऱ्यांना प्रश्नाचं उत्तर हवंय तर आम्ही हे ऐकू इच्छित नाही की शेतकरी समितीसमोर हजर होणार नाहीत' असंही सर्वोच्च न्यायालयानं म्हटलंय. गठीत करण्यात येणारी समिती ही या प्रकरणात न्यायालयीन प्रक्रियेचा एक भाग असेल. आम्ही कायदे स्थगित करण्याचा विचार करीत आहोत परंतु अनिश्चित काळासाठी नाही, असंही सरन्यायाधीशांनी या सुनावणी दरम्यान म्हटलंय. कृषी कायद्यांबाबत चित्रं स्पष्ट व्हावं यासाठी आम्ही ही समिती तयार करत आहोत. शेतकरी समितीसमोर जाणार नाहीत, असा युक्तिवाद आम्हाला ऐकायचा नाही. आम्ही हा प्रश्न सोडवू इच्छितो. पण शेतकऱ्यांना अनिश्चित काळासाठी आंदोलन करायचंच असेल तर ते तसंही करू शकतात, असंही सरन्यायाधीशांनी स्पष्ट केलं. शेतकरी संघटनांच्या नेत्यांसोबत अनेकांनी चर्चा केली मात्र मुख्य व्यक्ती म्हणजेच पंतप्रधान नरेंद्र मोदी यांनी एकदाही त्यांच्याशी चर्चा केली नसल्याचं शेतकऱ्यांचं म्हणणं आहे, असं म्हणत अॅड. एम एल शर्मा यांनी शेतकऱ्यांची बाजू मांडली. यावर, 'आम्ही पंतप्रधानांना चर्चेसाठी जाण्यास सांगू शकत नाहीत कारण या प्रकरणात ते 'पक्ष' नाहीत, असं सरन्यायाधीशांनी म्हटलंय. 'ज्या लोकांना खरोखरच तोडगा हवाय ते समितीकडे जाऊ शकतात. समिती आम्ही आमच्यासाठी बनवत आहोत, समिती आम्हाला अहवाल सादर करील. समितीसमोर कुणीही जाऊन आपली बाजू मांडू शकतो. मग ते स्वत: शेतकरी असो किंवा वकिलांच्या माध्यमातूनही असो...' असंही न्यायालयानं स्पष्ट केलं. 
रिहाना मुस्लीम आहे का? पाहा गुगलवर भारतीयांनी काय केलं सर्वाधिक सर्च|Bhagyashree Rasal|Updated: 03 Feb 2021, 02:05:00 PM|हायलाइट्स: शेतकरी आंदोलनाबाबत ट्वीट केल्यानं रिहाना चर्चेत ट्विटरवर रिहाना ट्रेंडिंगमध्ये भारतीयांनी गुगलवर रिहानाला केलं सर्वाधिक सर्च|मुंबई: पॉप स्टार रिहानाच्या एका ट्वीटनं जगभरात खळबळ उडाली आहे. भारतात सुरू असलेल्या शेतकरी आंदोलनाबाबत रिहानानं केलेल्या ट्वीटमुळे आता जगभरातील प्रसिद्ध व्यक्तींनी या शेतकरी आंदोलनाला आपलं समर्थन दिलं आहे. शेतकरी आंदोलन सुरू असलेल्या भागात इंटरनेट सेवा बंद केल्यासंदर्भातील एक आर्टिकल आपल्या ट्विटरवर पोस्ट करत रिहानानं ‘आपण याबाबत का बोलत नाही आहोत.’ असं ट्वीट केलं होतं. त्यानंतर तिच्या या ट्वीटला जगभरातून प्रतिसाद मिळाला आणि ती ट्रेंडिंगमध्ये आली. यानंतर तिच्याबद्दल गुगलवर झपाट्यानं अनेक गोष्टी सर्च केल्या गेल्या. रिहानाबद्दल सर्वाधिक माहिती ही भारतात सर्च केली गेली आहे. विशेष म्हणजे भारतातही पंजाबमधून रिहानाला सर्वाधिक सर्च करण्यात आलं आहे. रिहानानं भारतीय शेतकऱ्यांच्या आंदोलनाविषयी ट्वीट केल्यानंतर अनेक सेलिब्रेटींनी देखील या आंदोलनाला आपला पाठिंबा दर्शवला आहे. यात ग्रेटा थनबर्ग, व्हेनिसा नकाते यांचा समावेश आहे. तर या ट्वीटसाठी भारतातील अनेक सेलिब्रेटींनी रिहानाचं ट्वीट रि-ट्वीट करत तिचं कौतुक केलं आहे. भारतीयांनी गुगलवर, रिहाना मुस्लीम आहे? आणि रिहाना रिलीजन या गोष्टी सर्वाधिक सर्च केल्या आहेत. रिहानानं भारतातील शेतकरी आंदोलनाबाबत ट्वीट केल्यानंतर तिच्या लोकप्रियतेत झपाट्यानं वाढ झालेली दिसत आहे. ट्विटवरील तिच्या फॉलोअर्समध्ये १ मिलियन एवढी वाढ झाली. याआधी तिचे १०० मिलियन फॉलोअर्स होते ते आता १०१ मिलियन झाले आहेत. लोकप्रियतेच्या यादीत रिहाना जगात चौथ्या क्रमांकावर आहे.          View this post on Instagram             A post shared by R I H A N N A (@ririgalbadd)  आंतरराष्ट्रीय पॉप स्टार रिहानाचे भारतातही लाखो चाहते आहेत.२०१९ मध्ये फोर्ब्सने रिहानाला सर्वात श्रीमंत संगीतकार म्हटलं होतं. फोर्ब्सच्या म्हणण्यानुसार, रिहानाची एकूण मालमत्ता ६०० मिलियन डॉलर म्हणजे जवळपास ४ हजार ४०० कोटी रुपये आहे. ट्विटरवर रिहानाचे १०१ मिलियन फॉलोअर्स आहेत. ट्विटरवर, १०० दशलक्ष फॉलोअर्स असलेल्या जगभरातल्या सेलिब्रिटींमध्ये रिहाना चौथ्या स्थानावर आहे. 'Don't stop the music', 'Love the way you lie', 'Umbrella' यांसारखे अनेक हिट अल्बम तिने दिले आहेत.
जावडेकरांचा राहुल गांधींवर पलटवार; म्हणाले, 'काँग्रेसने शेतकऱ्यांना जाणीवपूर्वक चिथावले'|Sachin Fulpagare|Updated: 28 Jan 2021, 02:50:00 AM||नवी दिल्ली: दिल्लीतील शेतकर्‍यांच्या हिंसाचाराचा ( tractor rally violence ) ठपका कॉंग्रेसने सरकार आणि पोलिसांवर ठेवला असतानाच कॉंग्रेसच्या नेत्यांनी केलेल्या ट्विटला भाजपने शेतकरी नेत्यांच्या वक्तव्याचा संदर्भ देत प्रत्युत्तर दिलं आहे. कॉंग्रेसने ( rahul gandhi ) जाणूनबुजून शेतकऱ्यांना चिथावण्याचं काम केलं, असा आरोप केंद्रीय माहिती व प्रसारण मंत्री प्रकाश जावडेकर ( prakash javadekar ) यांनी केला. कॉंग्रेस असे घृणास्पद राजकारण करत आहे. पण ही काही पहिलीच वेळ नाही. निवडणुकीत वारंवार होणाऱ्या पराभवामुळे निराश झालेल्या कॉंग्रेसला नागरिकांचे बळी, पोलिसांची क्रूरता बघायची आहे, ज्याने राजकारण करण्याची संधी मिळेल. शेतकरी आंदोलनातही काँग्रेस असच करत आहे, असा पलटवार प्रकाश जावडेकर यांनी केला. 'काँग्रेसने हिंसाचार करणाऱ्यांची घेतली बाजू' सर्व तथ्य सर्वांसमोर आहे. एकीकडे शेतकरी नेत्यांनी चिथावणी दिली, दुसरीकडे कॉंग्रेसचे नेते आणि युवा कॉंग्रेसने हिंसाचार करणाऱ्यांना योग्य ठरवले. एका गटाने तर लाल किल्ला जिंकण्याचा संदेश दिला होता. ट्रॅक्टर पलटी झाल्यामुळे एका तरुण शेतकऱ्याचा मृत्यू झाला. पण पोलिसांनी त्याला गोळ्या घालून ठार मारल्याचं ट्विट करून काँग्रेसने आगीत तेल ओतलं, असं जावडेकर म्हणाले. 'सीएए दरम्यानही काँग्रेसने तेच केले' नागरिकत्व सुधारणा कायद्याविरोधातील आंदोलना वेळी कॉंग्रेस नेत्यांनी हेच केले. त्यानंतर दिल्लीत दंगल उसळली आणि अनेकांनी जीव गमवला. कॉंग्रेसला आपली चूक लक्षात घ्यायला हवी. पण ती सरकार आणि पोलिसांवर दोषारोप करत आहे. पोलिसांनी आश्चर्यकारक संयम दाखवला. पोलिसांनी शेतकऱ्यांवर लाठीमार करावा, अशी कॉंग्रेसची इच्छा होती का? असा सवाल जावडेकरांनी केला. 'शेतकर्‍यांशी चर्चा सुरू' शेतकऱ्यांशी चर्चा सुरू आहे. सरकार शेतकऱ्यांशी अत्यंत संवेदनशीलतेने संवाद साधत आहे. शेतकर्‍यांसमोर दीड वर्ष हा कायदा स्थगित करण्याचा प्रस्ताव दिला होता, असं त्यांनी सांगितलं. 'तोडगा निघून नये, अशी काहींची इच्छा आहे' कॉंग्रेससह काही पक्षांना तोडगा नको आहे. जेव्हाही शेतकऱ्याशी चर्चा करण्यासंबंधी जेव्हाही निर्णय घेण्यात येईल, त्यांची माहिती योग्य वेळी दिली जाईल, असं त्यांनी सांगितलं. ट्रॅक्टर परेडमधील हिंसाचाराला केंद्रीय गृहमंत्री अमित शह जबाबदार असल्याचा आरोप, काँग्रेसने केला आहे. 'राहुल सतत चिथावणी देत होते' कॉंग्रेसने जाणीवपूर्वक शेतकऱ्यांना चिथावले. राहुल गांधी फक्त पाठिंबा देत नाहीए तर चिथावणीही देत होते. सीएएबरोबरही त्यांनी तेच केले. त्यांनी त्यांना रस्त्यावर येण्यास उद्युक्त केले आणि दुसर्‍या दिवसापासून रस्त्यावर आंदोलन सुरू झालं, असं म्हणत जावडेकरांनी राहुल गांधी आणि काँग्रेसवर पलटवार केला. तसंच शेतकऱ्यांना चिथावणाऱ्यांवरही कारवाई करण्याची मागणी केली. हिंसाचार प्रकरणी शेतकरी नेत्यांवर कारवाई होणार?; दिल्ली पोलिस आयुक्त म्हणाले... संसदेवर निघणारा मोर्चा स्थगित, हिंसाचारानंतर शेतकरी संघटनांचा मोठा निर्णय 'काँग्रेस हताश आणि निराश' कॉंग्रेस हतबल आणि निराश झाली आहे. निवडणुकीत पराभूत झाली. डाव्यांचीही अशीच अवस्था आहे. म्हणूनच ते पश्चिम बंगालमध्ये नवीन मित्र शोधत आहोत. कॉंग्रेसला काहीही करून देशात अशांतता पसरवायची आहे, असा आरोप जावडेकर यांनी केला. 
deep sidhu : दीप सिद्धूची शेतकरी नेत्यांना धमकी... 'तुमची पोलखोल सुरू केली ना, तर...'|Sachin Fulpagare|Updated: 29 Jan 2021, 08:35:00 AM||नवी दिल्लीः लाल किल्ल्यावर धार्मिक झेंडा लावल्या प्रकरणी आणि आंदोलकांना चिथावल्याच्या आरोप होत असलेल्या पंजाबी अभिनेता दीप सिद्धूने ( deep sidhu ) आपण निर्दोष असल्याचं म्हटलं आहे. आपल्या फेसबुक पेजवर लाइव्ह करत त्याने थेट शेतकरी नेत्यांना धमकी दिली आहे. तुम्ही मला विश्वासघाती ठरवत आहात. पण मी तुमची पोलखोल सुरू केली ना तर तुम्हाला दिल्लीतून पळायला रस्ताच सापडणार नाही, असं दीप सिद्धू म्हणाला. माझ्यावर द्वेष पसरवला जात आहे. खोटं बोललं जात आहे. मी बऱ्यांच दिवसांपासून हे सर्व सहन करत आलो आहे. कारण आपल्या संघर्षाला ठेच पोहोचू नये अशी माझी मला इच्छा होती. पण आपण ज्या टप्प्यावर आलात त्या ठिकाणी काही गोष्टी स्पष्ट फार आवश्यक झालं आहे, असं तो म्हणाला. पहिली गोष्ट म्हणजे २५ तारखेच्या रात्री तरुणांनी व्यासपीठावर आपला संताप व्यक्त केला होता. कारण त्यांना पंजाबहून दिल्ली येथे परेडसाठी बोलवण्यात आलं होतं. त्यासाठी व्यासपीठावरून वारंवार मोठ्या घोषणा आणि आश्वासनं देण्यात आल्या. आम्ही दिल्लीला आलो आहोत. आणि तुम्ही आम्हाला सरकारने दिलेल्या मार्गावरून जाण्यास सांगत आहात. जे आम्हाला मान्य नाही, असं संतापलेले तरुण म्हणाल्याचं सिद्धूने सांगितलं. माझ्या जुन्या भाषणाचा व्हिडिओ पाहू नये: सिद्धू त्यावेळी व्यासपीठावरील परिस्थिती अशी झाली होती की पुढाकार घेणाऱ्या नेत्यांनी तिथू पाय काढला. मी मंचावर जाऊन शेतकरी नेत्यांना पाठिंबा दर्शविला. शेतकरी नेते वयोवृद्ध आहेत. ते खूप अस्वस्थ आहेत, म्हणून आम्हाला समजून घेतलं पाहिजे. म्हणूनच त्या रात्रीचं माझं भाषण पाहू नये, असं दीप सिद्धू म्हणाला. आंदोलकांमध्ये रोष होता. यामुळे सामूहिक निर्णय घ्यावा, असं आपण शेतकरी नेत्यांना सांगितलं. पण त्यांनी ऐकलं नाही. दुसऱ्या दिवशी ट्रॅक्टर परेड निघाली. पण पोलिसांनी दिलेल्या मार्गावर ३००० हजार लोकंही नव्हती. सिंघू-टिकरी आणि गाझीपूर सीमेवरून बाहेर पडले आणि लाल किल्ल्याच्या दिशेने निघाले. कोणीही त्यांचं नेतृत्व करत नव्हतं, असा दावा दीप सिद्धूने केला. 'सिंघू सीमा रिकामी करा'... आंदोलक शेतकऱ्यांविरोधात आता नागरिकांचा मोर्चा मी पोहोचण्यापूर्वीच लाल किल्ल्याचं गेट तोडण्यात आलं होतं. तिथे हजारोंची गर्दी होती. ज्या रस्त्याने लाल किल्ल्यावर पोहोचले त्या रस्त्यावर शेकडो ट्रॅक्टर होते. किल्ल्यात पायीच दाखल झालो. पण तिथे एकही शेतकरी नेता नव्हता. दिल्लीच्या मानगुटीवर पाय ठेवू, अशा मोठ्या वल्गना करणारा एकही नेता तिथे नव्हता, असं दीप सिद्ध म्हणाला. राकेश टिकैत वादात; म्हणाले, 'लाल किल्ल्यावर पोलिसांनी गोळीबार का केला नाही?' कृषी कायद्यांना विरोध; संसदेतील राष्ट्रपतींच्या अभिभाषणावर विरोधकांचा बहिष्कार काही तरुण आपल्याला घेऊन गेले. तिथे दोन झेंडे पडले होते. एक शेतकऱ्यांचा झेंडा होता आणि दुसरा निशान साहिब. आम्ही जनतेचा रोष दाखवण्यासाठी तिथे दोन झेंडे लावले. पण आम्ही राष्ट्रध्वजाला हात लावला नाही, असं दीप सिद्ध म्हणाला. 
Tractor Rally : ट्रॅक्टर रॅलीत नवरीत सिंहचा मृत्यू, पोस्टमॉर्टेम अहवालात मृत्यूचं कारण उघड|Shubhangi Palve|Updated: 27 Jan 2021, 05:43:00 PM|हायलाइट्स: ट्रॅक्टर रॅली दरम्यान मृत्युमुखी पडलेल्या तरुणाचं नाव नवरीत सिंह असं आहे तीन दिवसांपूर्वी तो ऑस्ट्रेलियातून भारतात दाखल झाला होता पोस्टमॉर्टेम अहवालात नवरीतच्या मृत्यूचं कारण उघड|नवी दिल्ली : राजधानी दिल्लीत मंगळवारी कृषी कायद्यांचा विरोध करणाऱ्या शेतकरी आंदोलकांकडून काढण्यात आलेल्या ट्रॅक्टर रॅली दरम्यान हिंसाचार घडून आला. या हिंसाचारात एका आंदोलकाचा मृत्यू झाला होता. या आंदोलकाचं नाव नवरीत सिंह असं आहे. उल्लेखनीय म्हणजे, केवळ तीन दिवसांपूर्वी २७ वर्षीय नवरीत सिंह ऑस्ट्रेलयातून मायदेशात परतला होता. नवरीत सिंह हादेखील दिल्लीतील ट्रॅक्टर रॅलीत सहभागी होणार आहे, याची कुटुंबीयांनादेखील माहिती नव्हती. नातेवाईकाकडे जात असल्याचं सांगून तो घराबाहेर पडला होता. परंतु, मंगळवारी त्याच्याशी फोनवर संवाद झाला तेव्हा त्यानं आपण शेतकरी आंदोलनात सहभागी झाल्याचं सांगितलं, असं वडील साहब सिंह यांनी म्हटलंय. एका पोलीस अधिकाऱ्यानं दिलेल्या माहितीनुसार, शेतकऱ्यांच्या ट्रॅक्टर रॅलीत सहभागी होण्यासाठी गावातून अनेक जण राजधानी दिल्लीत दाखल झाले होते. या दरम्यान आयकर कार्यालय भागात झालेल्या हिंसाचारात काही जण चुकीच्या पद्धतीनं आणि अत्यंत वेगानं ट्रॅक्टर चालवत होते. आमच्या समोर एक ट्रॅक्टर अत्यंत वेगानं आला आणि बॅरिकेडिंगला धडकला. त्यानंतर पोलीस घटनास्थळी पोहचली तेव्हा डोक्याला गंभीर दुखापत झाल्यानं ट्रॅक्टर चालकाचा जागीच मृत्यू झाल्याचं लक्षात आलं. नवरीत सिंह याच्या पोस्टमॉर्टेम रिपोर्टमध्ये त्याच्या मृत्यूचं कारण उघड झालंय. नवरीतचा मृत्यू झाला तेव्हा अनेक प्रत्यक्षदर्शींनी गोळी लागून त्याचा मृत्यू झाल्याची शक्यता वर्तवली होती. परंतु पोस्टमॉर्टेम रिपोर्टनुसार, गोळी लागून नाही तर डोक्याला गंभीर दुखापत झाल्यामुळे नवरीतचा मृत्यू झाला. पोस्टमॉर्टेमनंतर नवरीतचा मृतदेह नवरीतच्या कुटुंबीयांना सोपवण्यात आला आहे. वाचा : असामाजिक घटकांकडून हिंसाचार, शेतकरी संघटनांचं संयुक्त निवेदन पाहा : दिल्ली सीमेवर घमासान, पोलिसांच्या लाठीचार्जनंतर आंदोलकर्त्यांनी उपसल्या तलवारी आयकर कार्यालयाजवळ पोलिसांनी उभारलेले बॅरिकेडिंग तोडण्याचा प्रयत्न करत असताना नवरीतचा ट्रॅक्टर पलटला होता. या अपघातात त्याचा मृत्यू झाला. ही घटना सीसीटीव्ही कॅमेऱ्यातही कैद झाली आहे. ट्रॅक्टर रॅली दरम्यान मृत्यूमुखी पडलेला नवरीत सिंह मिळालेल्या माहितीनुसार, नवरीत सिंह उत्तर प्रदेशच्या रामपूर जिल्ह्यातील डिब्बा गावचा रहिवासी होता. आई-वडिलांचा एकुलता एक मुलगा असलेला नवरीत सिंह पाच वर्षांपूर्वी स्टडी व्हिसा घेऊन ऑस्ट्रेलियाला गेला होता. तिथेच त्यानं दोन वर्षांपूर्वी बिलासपूरची रहिवासी असलेल्या आणि स्टडी व्हिसावर ऑस्ट्रेलियात आलेल्या मुलीसोबत विवाह केला होता. नवरीत आणि त्याची पत्नी एकाच हॉटेलमध्ये नोकरी करत होते. त्याची पत्नी सध्या ऑस्ट्रेलियात आहे. 
shashi tharoor : शशी थरूर यांच्यासह अनेक पत्रकारांवर देशद्रोहाचा गुन्हा दाखल|Sachin Fulpagare|Updated: 29 Jan 2021, 09:02:00 AM||नोएडाः शेतकरी आंदोलनाला हिंसक वळण लागल्यानंतर सोशल मीडियाच्या माध्यमातून अफवा पसरवून आंदोलकांना चिथावण्याचा प्रयत्न केल्याच्या आरोपावरून काँग्रेस खासदार शशी थरूर यांच्यासह अनेक पत्रकारांवर देशद्रोहासह गंभीर कलमांतर्गत गुन्हा दाखल करण्यात आला आहे. पोलिसांच्या गोळीबारात शेतकर्‍याचा मृत्यू झाला, अशी अफवा प्रजासत्ताक दिनी शेतकऱ्यांच्या ट्रॅक्टर रॅलीवेळी पसरवली गेली. यानंतर आंदोलनकर्ते अधिक हिंसक झाले आणि त्यांनी तोडफोड सुरू केली. दिल्लीत २६ जानेवारीला हिंसा भडकवणं आणि पोलिसांनी आंदोलन करणार्‍या एका शेतकर्‍याची गोळ्या घालून हत्या केल्याचं वृत्त ट्वीट केल्या प्रकरणी कॉंग्रेसचे खासदार शशी थरूर, न्यूज अँकर राजदीप सरदेसाई, नॅशनल हेराल्ड समूहाचे संपादकीय सल्लागार मृणाल पांडे, जफर आघा, परेशनाथ, अनंतनाथ, विनोद के जोसे यांच्याविरुध्द गुन्हा दाखल करण्यात आला आहे. दीप सिद्धूची शेतकरी नेत्यांना धमकी... 'तुमची पोलखोल सुरू केली ना, तर...' देशद्रोहासह अनेक गंभीर कलमांतर्गत गुन्हे दाखल या प्रकरणी गौतम बुद्ध नगर पोलिसांनी देशद्रोह, हिंसा भडकवणे, हिंसाचार पसरवणे आणि आयटी कायद्यातील कलम यासह अनेक गंभीर कलमांमध्ये एफआयआर नोंदवला आहे. दिल्लीत प्रजासत्ताक दिनाला एका शेतकऱ्याचा मृत्यू झाला. भरधाव ट्रॅक्टर चालवत असलेला हा शेतकरी पोलिसांनी लावलेले बॅरिकेड्ट तोडून पुढे जाण्याच्या प्रयत्नात होता. पण त्यात ट्रॅक्टर पलटी झाला आणि ट्रॅक्टर खाली येऊन त्याचा जागीच मृत्यू झाला. संसदेचं अर्थसंकल्पीय अधिवेशन आजपासून; कृषी कायद्यांवरून 'तांडव' होण्याची चिन्हे काय होते संपूर्ण प्रकरण? दिल्लीत मंगळवारी झालेल्या हिंसाचारात एका शेतकऱ्याचा मृत्यू झाला. पोलिसांच्या गोळीबारात शेतकरी ठार झाल्याचा आरोप आंदोलनकर्त्यांनी केला होता. यानंतर एकच खळबळ उडाली होती. पण शेतकऱ्याच्या पोस्टमार्टम रिपोर्टनंतर या प्रकरणातील सत्य उघड झाले. शेतकऱ्याचा पोलिसांच्या गोळीने नाही तर ट्रॅक्टर उलटून झालेल्या दुर्घटनेत गंभीर जखमी होऊन मृत्यू झाला, असं समोर आलं. 
देशात लोकशाही नसून, ठोकशाही - अजित पवार|महाराष्ट्र टाइम्स|Updated: 07 Feb 2021, 10:48:00 AM||म. टा. वृत्तसेवा, इंदापूर 'शेतकरी जगाचा पोशिंदा आहे. त्या शेतकऱ्यांना केंद्र सरकारने दिल्लीच्या बॉर्डरवर ठेवले आहे. चर्चेच्या पंधरा फेऱ्या झाल्या आहेत. मात्र, सरकारने यावर तोडगा काढला नाही. शेतकऱ्यांनी पुढे येऊ नये म्हणून रस्त्यात खिळे मारले आहेत. खासदार सुप्रिया सुळे यांच्यासह काही खासदार शेतकऱ्यांना भेटायला गेले असता त्यांनाही भेटू दिले नाही. ही लोकशाही नसून, ठोकशाही आहे,' अशा शब्दांत उपमुख्यमंत्री अजित पवार यांनी दिल्लीतील आंदोलनाबाबत केंद्र सरकारवर टीका केली. पुणे जिल्हा मध्यवर्ती सहकारी बँकेच्या विभागीय कार्यालय व इंदापूर नगर परिषदेच्या ३३ कोटी रुपयांच्या विविध विकास कामांचे उद्घाटन शनिवारी उपमुख्यमंत्री पवार यांच्या हस्ते झाले. या वेळी झालेल्या शेतकरी मेळाव्यात ते बोलत होते. राज्यमंत्री दत्तात्रय भरणे, आमदार यशवंत माने, राष्ट्रवादी काँग्रेसचे जिल्हाध्यक्ष प्रदीप गारटकर, जिल्हा बँकेचे अध्यक्ष रमेश थोरात, तालुकाध्यक्ष हनुमंत कोकाटे, दशरथ माने, अप्पासाहेब जगदाळे आदी उपस्थित होते. पवार म्हणाले, 'रस्त्यात खिळे मारल्याचा मुद्दा प्रसारमाध्यमांनी लाऊन धरल्याने आपल्याला अंगलट येईल म्हणून सरकारने खिळे काढायला सुरुवात केली. शेतमालाला किफायतशीर दर मिळावा, अशी मागणी आहे. मात्र, सरकार शेतकऱ्यांशी थट्टा करण्याचा प्रयत्न करत आहे. अनेक राजकीय पक्षांनी शेतकऱ्यांच्या जीवावर राजकारण केले आहे. शेतकरी आंदोलनाला महाविकास आघाडी सरकारने पाठिंबा दिला आहे. केंद्राने कायदा आणला असला तरी सर्वांशी विचार करूनच शेतकरी हिताचा निर्णय घेतला जाईल. शेतकऱ्यांच्या हिताची तडजोड न करणाऱ्यांना त्यांची जागा दाखवली जाईल.' जॅकेटवरून हर्षवर्धन पाटलांना टोला अजित पवार यांनी इंदापूरमधील कार्यक्रमात चांगल्याच कोट्या केल्या. ते म्हणाले, 'भरणेमामा मंत्री झाले. त्यांनी कधी जॅकेट घातले का, मी कधी जॅकेट घालतो का. तुम्हाला दूध संघ चालवता येत नाही, इंदापूर बँक, कारखाना चालवता येत नाही,' अशा शब्दांत त्यांनी हर्षवर्धन पाटील यांचे नाव न घेता टोला लगावला. 'करोना कोणालाच सोडत नाही. ना दादाला न मामाला. त्याने मलापण सोडले नाही. आता राज्याच्या गृहमंत्र्यांना करोना झाला आहे. त्यामुळे तुम्ही सर्वांनी काळजी घ्या. सुरक्षित वावर ठेवा,' असा सल्लाही पवार यांनी कार्यकर्त्यांना दिला. 
rakesh tikait : राकेश टिकैत वादात; म्हणाले, 'लाल किल्ल्यावर पोलिसांनी गोळीबार का केला नाही?'|Sachin Fulpagare|Updated: 28 Jan 2021, 07:57:00 PM||नवी दिल्लीः दिल्लीत ट्रॅक्टर मोर्चात झालेल्या हिंसाचारप्रकरणी ( tractor rally violence ) खटला दाखल झाल्यानंतर भारतीय किसान युनियनचे (टिकैट) प्रवक्ते राकेश टिकैत ( rakesh tikait ) यांनी बोखला येथे वादग्रस्त वक्तव्य केलं आहे. टिकैत यांनी हिंसाचार प्रकरणी माफी मागण्याऐवजी एक वादग्रस्त विधान केले आहे. लाल किल्ल्यावरील हिंसाचारात ( red fort violence ) उपद्रवी झेंडा लावत होते तेव्हा पोलिस कुठे होते? त्यांनी गोळीबार का केला नाही? हिंसाचार करणारे तिथून कसे पळाले? पोलिसांनी त्यांना का जाऊ दिले? असं राकेश टिकैत म्हणाले. अभिनेता दीप सिद्धूला पोलिसांनी अटक का केली नाही, असा सवाल त्यांनी केला. टिकैत यांची आत्महत्येची धमकी आम्ही सरकारशी चर्चा केल्याशिवाय धरणे आंदोलन संपणार नाही. गावातील ट्रॅक्टरमधून पाणी आणत नाही तोपर्यंत आपण पाणी पिणार नाही. प्रशासनाने पाणी, वीज तोडली, सर्व सुविधा काढून टाकल्या आहेत, असं राकेश टिकैत म्हणाले. त्यांनी गाझीपूर सीमेवर उपोषण सुरू केलं आहे. शेतकरीविरोधी कृषी कायदे मागे घेतले नाही तर आत्महत्या करेन, अशी धमकी राकेश टिकैत यांनी दिली आहे. तसंच सरकारने वीज आणि पाणीपुरवठा कापल्याने आंदोलन स्थळी जे काही होईल त्याला सरकार जबाबदार असेल, अशीही धमकी दिली आहे. लाल किल्ल्यावरील हिंसेदरम्यान पोलिसांनी गोळीबार का केला नाही? असं वादग्रस्त वक्तव्य केल्याने टिकैत यांच्यावर टिका होतेय. शेतकऱ्यांवर गोळीबार करण्याची टिकैत यांची इच्छा होती का? असा सवाल उपस्थित केला जात आहे. चोहू बाजुंनी त्यांच्यावर टीका होत आहे. आंदोलन सुरूच राहणार शेतकरी आंदोलन थांबणार नाही. अखेरच्या श्वासापर्यंत लढा देऊ. आमच्याकडे अद्याप कोणतीही योजना नाही. आम्ही एक बैठक घेऊ. माहित नाही, सरकार काय षडयंत्र रचतंय, असं शेतकरी नेते गुरनामसिंग चधुनी म्हणाले. व्ही. एम. सिंग हे यांची संघटना आंदोलनातून बाहेर पडल्यावर टिकैत यांनी त्यांच्याव टीका केलीय. ज्यांनी मैदान सोडले ते पळपुटे आहेत. आम्ही शांततेत आंदोलन सुरू ठेवू. गरज पडल्यास तुरुंगात जाऊ पण तो मैदान सोडणार नाही, असं राकेश टिकैत म्हणाले. 'सिंघू सीमा रिकामी करा'... आंदोलक शेतकऱ्यांविरोधात आता नागरिकांचा मोर्चा कृषी कायद्यांना विरोध; संसदेतील राष्ट्रपतींच्या अभिभाषणावर विरोधकांचा बहिष्कार पोलिसांची टिकैत यांना नोटीस दिल्ली पोलिसांनी भारतीय किसान युनियन (टिकैट) चे प्रवक्ते राकेश टिकैत यांना नोटीस बजावली आहे. २६ जानेवारीच्या ट्रॅक्टर रॅलीबाबत झालेला करार मोडल्याबद्दल कायदेशीर कारवाई का केली जाऊ नये? अशी विचारणा पोलिसांनी केली आहे. नोटीस वाचेन. पोलिसांनी उत्तर देण्यासाठी ३ दिवसांची मुदत दिली आहे. कायदेशीर नोटीसचे उत्तर कायद्यानेच दिले जाईल, असं राकेश टिकैत म्हणाले. 
Rihanna farmers protest शेतकरी आंदोलनाचा मुद्दा आंतरराष्ट्रीय पातळीवर; सेलिब्रेटी, पर्यावरण कार्यकर्त्यांचा पाठिंबा|Shrikant Bhosale|Updated: 03 Feb 2021, 10:47:00 AM|हायलाइट्स: पॉप सिंगर रिहानाचा शेतकरी आंदोलनाला पाठिंबा रिहानाच्या ट्विटनंतर शेतकरी आंदोलनाची आंतरराष्ट्रीय पातळीवर चर्चा रिहानासह अनेक सेलिब्रेटी, संस्थांनी शेतकरी आंदोलनाला दर्शवला पाठिंबा|वॉशिंग्टन: भारतात राजधानी दिल्लीच्या सीमेवर मागील दोन महिन्यांपासून सुरू असलेल्या शेतकरी आंदोलनचे पडसाद आंतरराष्ट्रीय पातळीवर उमटत आहेत. अमेरिका, ब्रिटन, कॅनडा आदी देशांतील राजकीय नेत्यांनंतर आता सेलिब्रेटींनीही पाठिंबा दर्शवण्यास सुरुवात केली आहे. हॉलिवूड पॉप स्टार रिहानाने शेतकरी आंदोलनाला पाठिंबा दर्शवल्यानंतर आता पर्यावरणवादी कार्यकर्ता ग्रेटा थनबर्गनेही पाठिंबा दर्शवला आहे. रिहानाच्या ट्विटमुळे आंतरराष्ट्रीय मंचावर शेतकरी आंदोलनाच्या मुद्यावर मोठी चर्चा सुरू झाल्याचे चित्र आहे. हॉलिवूड पॉप स्टार रिहानाने दिल्लीजवळील भागात इंटरनेट बंद केल्याची बातमी ट्विट करत आपण यावर काही बोलणार नाही का, असा प्रश्न उपस्थित केला. तिच्या ट्विटनंतर सोशल मीडियावर रिहाना आणि शेतकरी आंदोलनावर जोरदार चर्चा झाली. वाचा: करोनासाठी एकच डोस पुरेसा ठरणार; 'या' कंपनीची लस चाचणी यशस्वी! वाचा: दिल्ली हिंसाचार: शशी थरूर यांच्यासह पत्रकारांवर गुन्हे दाखल; UN म्हणते की... रिहानाच्या ट्विटनंतर आंतरराष्ट्रीय पातळीवर प्रसिद्ध असलेले सेलिब्रेटी, संस्था यांनीही ट्विट केले. पर्यावरणवादी कार्यकर्ता ग्रेटा थनबर्गनेही भारतातील शेतकरी आंदोलनासोबत भ्रातृभाव व्यक्त केला. वाचा: करोनाचे थैमान; दक्षिण आशियात भारतात सर्वाधिक मृत्यू दर भारतातील पर्यावरणवादी कार्यकर्ता लिसिप्रिया कंगुजमनेदेखील शेतकरी आंदोलनाला पाठिंबा दर्शवला होता. लिसिप्रियाने काही दिवसांपूर्वी शेतकरी आंदोलनाला पाठिंबा देण्याचे आवाहन केले होते. रिहानाच्या ट्विटनंतर आंतरराष्ट्रीय संस्था ह्युमन राइट वॉच, आंतरराष्ट्रीय पातळीवरील इंटरनेट वापराच्या अधिकारासाठी कार्यरत असणाऱ्या संस्था, अमेरिकन मॉडेल अमांडा सेर्नी यांच्यासह अनेक नामवंत व्यक्तींनीदेखील ट्विट केले आहेत. 
शेतकरी आंदोलन : रक्त गोठवणाऱ्या थंडीत तंबूत शिरलं पाणी!|Shubhangi Palve|Updated: 04 Jan 2021, 08:33:00 AM||वृत्तसंस्था, नवी दिल्ली : तंबूंमध्ये भरलेले पाणी... भिजलेली ब्लँकेट्स अन् भिजलेली जळावू लाकडे.... ही स्थिती होती दिल्लीच्या रक्त गोठवणाऱ्या थंडीत गेल्या महिनाभराहून अधिक कालावधी दिल्लीच्या सीमांवर आंदोलन करीत असलेल्या शेतकऱ्यांच्या कॅम्पमधली. रविवारी सकाळपासून सुरू झालेल्या मुसळधार पावसामुळे या आंदोलक शेतकऱ्यांची दैना उडाली. पण, तरीही थंडी-पावसाचा सामना करीत हे शेतकरी निधड्या छातीने दिल्लीच्या सीमा अडवून उभे आहेत. आमच्याकडे ब्लँकेट्स, कपडे, जळावू लाकडे आदी भिजले आहे. लाकडे भिजल्यामुळे जेवण बनवण्यातही अडचण येत आहे. आमच्याकडे एलपीजी सिलिंडर आहे. मात्र, सर्व शेतकऱ्यांकडे ते नाहीत वीरपाल सिंह, आंदोलनकर्ते शेतकरी शेतकऱ्यांकडे वॉटरप्रूफ तंबू आहेत. पण, रविवारपासून सुरू असलेल्या पावसामुळे पाणी तुंबल्याने त्यांच्या तंबूंमध्ये पाणी शिरल्याने, तसेच थंडीमुळे ते आपला बचाव करू शकले नाहीत, असे संयुक्त किसान मोर्चामधील शेतकरी नेते अभिमन्यू कोहर यांनी रविवारी सांगितले. पावसामुळे आंदोलनस्थळी कठीण परिस्थिती निर्माण झाली आहे. या ठिकाणी पाणी तुंबले आहे. पावसामुळे थंडी आणखीनच वाढली आहे. परंतु सरकारला याची अजिबात फिकीर नाही. शेतकऱ्यांच्या या अडचणी सरकारला दिसत नाहीत, असेही कोहर म्हणाले. सिंधू सीमेवर आंदोलन करीत असलेले गुरविंदर सिंह यांनी सांगितले की, काही ठिकाणी पाणी भरले असून, अनेक ठिकाणी साध्या नागरी सुविधादेखील उपलब्ध नाहीत. इतक्या अडचणी असतानाही, आमच्या मागण्या पूर्ण होत नाहीत तोपर्यंत आम्ही इथून हलणार नाही. दिल्लीचा पारा घसरला दरम्यान, दिल्ली हवामान विभागानुसार, राजधानीतील काही भागांत मुसळधार पाऊस झाला. पाऊस आणि पूर्वेकडील गार वाऱ्यांमुळे तापमानात आणखी कमी झाले आहे. हवामान विभागाच्या एका अधिकाऱ्याने सांगितले की, सफदरजंग वेधशाळेत ९.९ अंश सेल्सिअस इतक्या नीचांकी तापमानाची, तसेच २५ मिमी पावसाची नोंद झाली आहे. तर, पालम वेधशाळेत ११.४ अंश सेल्सिअस तापमान आणि १८ मिमी पावसाची नोंद झाली आहे. सहा जानेवारीपर्यंत पावसाबरोबरच गाराही पडण्याची शक्यता व्यक्त करण्यात आली आहे. भारतीय किसान युनियन, उग्रहणचे नेते सुखदेव सिंह यांच्या नेतृत्वाखाली शेतकरी टिकरी सीमेवर आंदोलन करीत आहेत. त्यांनी सांगितले की, थंडीपासून शेतकऱ्यांचे रक्षण करण्यासाठी बंदोबस्त करण्यात आला आहे. मात्र, पाऊस आणि पाणी तुंबल्याने हे उपाय तोकडे पडत आहेत. अन्य एक आंदोलनकर्ते शेतकरी वीरपाल सिंह यांनी सांगितले की, त्यांच्याकडी ब्लँकेट्स, कपडे, जळावू लाकडे आदी भिजले आहे. लाकडे भिजल्यामुळे जेवण बनवण्यातही अडचण येत आहे. आमच्याकडे एलपीजी सिलिंडर आहे. मात्र, सर्व शेतकऱ्यांकडे ते नाही. तर, गाजीपूर सीमेवर आंदोलन करीत असलेले शेतकरी धर्मवीर यादव म्हणाले की, अगदी वादळ आले, कितीही अडचणी आल्या, तरी आमच्या मागण्या पूर्ण होत नाहीत तोपर्यंत आम्ही इथून हलणार नाही. 'पहिल्यांदाच अहंकारी सरकार सत्तेत' देशाच्या स्वातंत्र्यानंतर पहिल्यांदाच इतके अंहकारी सरकार सत्तेत आले आहे. या सत्ताधाऱ्यांना आपल्या अन्नदात्याला होत असलेला त्रासही दिसत नाही, अशा शब्दांत काँग्रेस अध्यक्ष सोनिया गांधी यांनी केंद्र सरकारवर हल्लाबोल केला. तसेच, सरकारने तीनही वादग्रस्त कृषी कायदे बिनशर्त मागे घेण्याची मागणी त्यांनी केली. 'आंदोलक शेतकरी, श्रमिक सत्याग्रही' सरकारच्या तीन वादग्रस्त कृषी कायद्यांविरोधात सुरू असलेल्या शेतकऱ्यांच्या आंदोलनाची तुलना काँग्रेसचे नेते राहुल गांधी यांनी ब्रिटिशकालीन चंपारणमधील आंदोलनाशी केली असून, या आंदोलनात सहभागी होऊन आपल्या हक्कासाठी लढणारा प्रत्येक शेतकरी आणि श्रमिक हा सत्याग्रही आहे. ते आपला अधिकार मिळवल्याशिवाय राहणार नाहीत, असे त्यांनी म्हटले आहे. 
farmers protest : शेतकऱ्यांसमोर सरकार झुकले! कृषी कायद्यांवर दिला 'हा' मोठा प्रस्ताव|Sachin Fulpagare|Updated: 21 Jan 2021, 08:38:00 AM||नवी दिल्लीः नवीन कृषी कायद्यांविरोधात ( farm laws ) आंदोलन ( farmers protest ) करणाऱ्या शेतकरी संघटनांसमोर ( farmer unions ) अखेर सरकार काहीसं झुकल्याचं दिसून आलं आहे. केंद्राने शेतकऱ्यांसमोर दोन प्रस्ताव ठेवले आहेत. किमान दीड वर्षापर्यंत कृषी कायदे लागू होणार नाहीत, असा प्रस्ताव केंद्राने शेतकऱ्यांना दिला. याशिवाय एमएसपीसंबंधी चर्चा करण्यासाठी नवीन समिती स्थापन केली जाईल, असं सरकारने म्हटलं आहे. मात्र शेतकरी संघटना कृषी कायदे मागे घेण्याच्या मागणीवर ठाम आहेत. पण सरकारच्या प्रस्तावावर शेतकरी संघटनांची स्वतंत्र बैठक होणार आहे. शेतकरी संघटनांनी अद्याप आपला निर्णय जाहीर केलेला नाही. शेतकरी संघटना आणि सरकारमध्ये आता २२ जानेवारीला पुढची बैठ होणार आहे. कृषिमंत्री नरेंद्रसिंह तोमर आणि वाणिज्यमंत्री पीयूष गोयल यांनी विज्ञान भवन येथे ४० शेतकरी संघटनांच्या नेत्यांसोबत बैठक झाली. या बैठकीत शेतकरी संघटनांनी फक्त कृषी कायदे मागे घेण्याची मागणी केली. सरकार आमच्या प्रमुख मागण्यांबाबत चर्चा करत नाहीए. आम्ही एमएसपीवरील चर्चेबद्दल बोललो तेव्हा केंद्राने कायद्यांचा मुद्दा उपस्थित केला, असं दुपारच्या जेवणावेळी शेतकरी नेत्यांनी सांगितलं. शेतकरी आंदोलनाशी संबंधित नेत्यांना एनआयएने पाठवलेल्या नोटीसवरून शेतकरी नेत्यांनी आक्षेप घेतला केला. एनआयएचा वापर शेतकर्‍यांना त्रास देण्यासाठी केला जात असल्याचा आरोप संघटनांनी केला. यात कुणी निर्दोष दिसून येत असेल तर तुम्ही यादी द्या, आम्ही या प्रकरणाची त्वरित दखल घेऊ, असं सरकारनं यावर स्पष्ट केलं. गुजरात सरकारनं 'ड्रॅगन' फळाचं नामकरण 'कमलम' केलं कारण... टिकारी सीमेवर आणखी दोन शेतकर्‍यांचा मृत्यू दरम्यान, टिकारी सीमेवर सहभागी वृद्ध शेतकरी धन्ना सिंह यांचा बुधवारी मृत्यू झाला. मृत्यूचे कारण अद्याप समजू शकलेले नाही. दरम्यान, ४२ वर्षीय शेतकरी जय भगवान राणा यांचं निधन झालं. रोहतक जिल्ह्यातील रहिवासी असलेल्या राणा यांनी मंगळवारी विष प्राशन केलं होतं. आता हे आंदोलन राहिले नाही तर मुद्द्यांची लढाई बनली आहे, असं राणा यांनी सुसाइड नोटमध्ये लिहिलं होतं. ट्रॅक्टर रॅली : 'पोलिसांची जबाबदारी' म्हणत कोणताही आदेश देण्यास कोर्टाचा नकार सुप्रीम कोर्टाच्या तज्ज्ञ समितीच्या झाली पहिली बैठक कृषी कायद्यांच्या मुद्द्यावर तोडगा काढण्यासाठी सुप्रीम कोर्टाने स्थापन केलेल्या समितीच्या ३ सदस्यांची मंगळवारी पहिली बैठक दिल्लीत पार पडली. पुढील बैठका कशा आणि केव्हा होतील, सूचना कशा घ्याव्यात आणि अहवाल तयार कसा करावा यासह पुढील प्रक्रियेचा विचार केला गेला. २१ जानेवारीला ही समिती शेतकरी संघटनांसोबत बैठक घेण्यात येईल. शेतकरी आले नाहीत तर त्यांची भेट घेतली जाईल. ऑनलाइन सूचना घेण्यासाठी पोर्टल तयार केले गेले आहे. १५ मार्चपर्यंत शेतकऱ्यांच्या सूचना घेण्यात येतील, अशी माहिती समितीकडून देण्यात आली. 
'​कृषी कायदे मागे घेतल्यानंतर खरी लढाई', खलिस्तानी समर्थकाचा व्हिडिओ व्हायरल|Sachin Fulpagare|Updated: 05 Feb 2021, 05:37:00 PM||नवी दिल्लीः स्वीडिश कार्यकर्ती ग्रेटा थनबर्गला पोएटीक जस्टिस फाउंडेशनने (पीजेएफ) 'टूलकिट' तयार करून दिल्याचा संशय आहे. कॅनडामधील व्हँकुव्हरमधील या संस्थेचा संस्थापक एम. धालीवाल हा आहे. शेतकरी आंदोलनाच्या बहाण्याने फुटीरतावादी खलिस्तानी चळवळ भारतात भडकावण्याचा त्याचा कट आहे. भारतविरोधी भावना भडकावण्याची पूर्ण योजना त्याच्या संघटनेने 'टूलकिट'मध्ये तयार केली होती. त्याच धर्तीवर धालीवालचा एक व्हिडिओ देखील समोर आला आहे. यामध्ये फुटीरतावादी खलिस्तानी आंदोलनाला पाठिंबा देण्याचं आवाहन करताना दिसतोय. व्हिडिओमध्ये धलीवाल काय म्हणाल? धालीवालचा व्हायरल झालेला हा व्हिडिओ २६ जानेवारीला भारतीय दूतावासाबाहेर चित्रित झाल्याचं सांगण्यात येतंय. महाराष्ट्र टाइम्स ऑनलाइन या व्हिडिओचे समर्थन करत नाही किंवा त्याला कुठलाही दुजोरा देत नाही. 'कृषी कायदे मागे घेतले तरी ते जिंकणार नाहीत. कृषी कायदे मागे घेण्यापासून या लढाईला खरी सुरवात होईल. ती तिथेच संपणार नाही. कृषी कायदे मागे घेतल्यावर आंदोलन संपले असं कुणाला सांगू नका. यामुळे आंदोलनाची उर्जा नष्ट होईल. तुम्ही खलिस्तान आंदोलनापासून वेगळं व्हा, असं तुम्हाला सांगितलं जाईल. पण तुम्ही वेगळे होऊ नका, असं त्या व्हिडिओमध्ये धालीवाल म्हणतोय. पोएटीक जस्टिस फाउंडेशन (पीजेएफ) म्हणजे काय? जून २०२० मध्ये कॅनडातील ही संस्था फेसबुक-इन्स्टाग्रामवर आली आणि गेल्या वर्षी फेब्रुवारीमध्ये एक ट्विटर अकाउंट तयार केले. 'AskIndiaWhy' वेबसाइट देखील पीजेएफने तयार केली होती. भारत एक 'फासिस्ट, हिंसक अत्याचारी राजवटी' च्या दिशेने वाटचाल करत आहे. खलिस्तान समर्थक आणि पाकिस्तान समर्थक कॅनडाचे खासदार जगमीत सिंग यांची अनेक विधाने त्यावर आहेत. पीजेएफने 'खलिस्तान - द शीख फ्रीडम स्ट्रगल' यावर वेबिनारही केले. या संस्थेच्या संचालकांपैकी धालीवालही एक आहे. हा स्वत: ला खालिस्तानी म्हणवतो. असे या वेबसाइटवर लिहिले आहे. PM Narendra Modi : भाजपनं नाकारलं पंतप्रधान नरेंद्र मोदींच्या पुतणीला निवडणुकीचं तिकीट Farmers Protest : मृत शेतकऱ्याचा देह 'तिरंग्यात', पत्नी-भावाविरोधात गुन्हा दाखल 'टूलकिट' मध्ये होते? ग्रेटा थनबर्गने सुरुवातीला शेअर केलेल्या 'टूलकिट'मध्ये भारतीय दूतावासांना घेरण्याचं आवाहन करण्यात येईल. तसंच भारताला लक्ष्य करून अनेक देशांमधून जागतिक स्तरावर ट्वीटस्टार्म केले जाईल. हे कोणत्या तारखेला, कधी आणि कसं करायचं याबद्दलचा तपशीलही (टूलकिट) दस्तऐवजात दस्तऐवजात होते. त्या टूलकिटमध्ये मुखपृष्ठावर आंदोलन करणार्‍या शेतकर्‍यांचा फोटो होता. 'तुम्ही मानवी इतिहासाच्या सर्वात मोठ्या आंदोलनाचा भाग व्हाल का?' असं त्यावर इंग्रजीत लिहिलं होतं. हे सर्व 'पोएटीक जस्टिस फाउंडेशन' आणि 'ग्रीन्स विथ फार्मर्स यूथ कोअलिशन'च्या वेबसाइटला लिंक होते. 
संशयकल्लोळ! कृषी कायद्यांशी निगडीत दस्ताऐवज सार्वजनिक करण्यास केंद्राचा नकार|Shubhangi Palve|Updated: 21 Jan 2021, 02:34:00 PM||नवी दिल्ली : कृषी कायद्यांविरुद्ध सीमेवर गेल्या जवळपास दोन महिन्यांपासून शेतकऱ्यांचं आंदोलन सुरू आहे. या कायद्यांना आता सर्वोच्च न्यायालयाकडून स्थगिती देण्यात आली आहे. याच दरम्यान, माहितीच्या अधिकाराखाली केलेल्या एका अर्जाला उत्तर देताना केंद्रानं मात्र कृषी कायद्यांविषयी दस्तऐवज सार्वजनिक करण्यास नकार दिला आहे. 'द वायर' या न्यूज वेबसाईटनं केलेल्या दाव्यानुसार, शेतकरी उत्पादन व्यापार व वाणिज्य (प्रोत्साहन व सुलभता) विधेयक २०२०, शेतकरी (सक्षमीकरण व संरक्षण) हमीभाव करार व कृषी सेवा विधेयक २०२० आणि अत्यावश्यक वस्तू (सुधारणा) विधेयक २०२० या तीन कृषी कायद्यांसंबंधीत पत्रव्यवहार, फाईल, चर्चा, रेकॉर्ड संबंधी माहिती मिळवण्याचा प्रयत्न करण्यात आला होता. कायद्यानुसार माहितीच्या अधिकाराखाली कृषी मंत्रालयाकडे यासाठी एक आरटीआय अर्जही दाखल करण्यात आला होता. मात्र, अशा प्रकारची कोणतीही माहिती सार्वजनिक करण्यास कृषी मंत्रालयानं नकार दिला आहे. उल्लेखनीय म्हणजे, करोना परिस्थितीचा हवाला देत ही माहिती देण्यास कृषी मंत्रालयाकडून नकार देण्यात आला आहे. पाच महिन्यांपूर्वी आरटीआय अंतर्गत माहितीसाठी अर्ज दाखल करण्यात आला होता. या निर्णयाविरुद्ध अपील करण्यात आल्यानंतर पुन्हा एकदा 'हे प्रकरण सर्वोच्च न्यायालयात विचाराधीन असल्यानं यासंबंधात माहिती देता येऊ शकत नाही' असं उत्तर देण्यात आलं. तर सर्वोच्च न्यायालयाच्या विचाराधीन असलेल्या प्रकरणासंबंधी माहिती देता येणार नाही, असा उल्लेख आरटीआय कायद्यात नसल्याचा दावा 'द वायर'कडून करण्यात आला आहे. कृषी कायद्यांशी नगडीत इतर आरटीआय अर्जही कृषी मंत्रालयाकडून फेटाळण्यात आले आहेत. आरटीआय कार्यकर्ते अंजली भारद्वाज, विक्रांत तोगड यांनीही आरटीआय कायद्यांतर्गत हे कायदा बनवण्यापूर्वी झालेले विचार-विनिमय, चर्चा, बैठका यांची माहिती मागितली होती. परंतु, कृषी मंत्रालयाकडून ही माहितीही सार्वजनिक करण्यास नकार देण्यात आला आहेत. वेगवेगळ्या स्तरावर व्यापक चर्चा, विचार-विनिमय केल्यानंतरच हे कृषी कायदे बनवण्यात आल्याचा दावा पंतप्रधान नरेंद्र मोदी , कृषी मंत्री नरेंद्र सिंह तोमर यांच्यासहीत भाजपचे नेते वारंवार करत आहेत. दरम्यान, कृषी कायद्यांना स्थगिती देत न्यायालयाकडून पाच सदस्यीय समिती गठीत करण्यात आली होती. या समितीतून एका सदस्यानं काढता पाय घेतल्यानं आता केवळ चार सदस्य उरले आहेत. दुसरीकडे, समितीतील सदस्यांनी अगोदरच कृषी कायद्यांना समर्थन दिल्याचं सांगत शेतकऱ्यांनी समितीवर अविश्वास व्यक्त केला आहे. शेतकरी आंदोलनादरम्यान आत्तापर्यंत पाच आंदोलकांनी आत्महत्या करत आपलं जीवन संपवलं आहे. 
शेतकरी आंदोलनादरम्यान बेयर ग्रिल्सचं ट्वीट चर्चेत, पीएम मोदींसोबतचा फोटो केला शेअर|Madhura Nerurkar|Updated: 06 Feb 2021, 05:43:00 PM||मुंबई: टीव्ही शो मॅन वर्सेस वाइल्ड जगभरात लोकप्रिय आहे. हा शो बेयर ग्रिल्स होस्ट करतो. त्याचा सोशल मीडियावर स्वतःचा वेगळा चाहता वर्ग आहे. बेयर ग्रिल्सनं पंतप्रधान नरेंद्र मोदी यांच्यासोबत सुद्धा एक एपिसोड केला होता. त्यानंतर देशात सुरू असलेल्या शेतकरी आंदोलनदरम्यान बेयर ग्रील्सनं पंतप्रधान मोदींसोबतचा एक फोटो शेअर करत ट्वीट केलं आहे. या ट्वीटनं सर्वांचं लक्ष वेधून घेतलं आहे. बेयर ग्रील्सनं पंतप्रधान नरेंद्र मोदी यांच्या सोबतचा एक फोटो ट्विटरवर शेअर केला आहे. या फोटोमध्ये बेयर ग्रिल्स आणि पंतप्रधान नरेंद्र मोदी नदी किनाऱ्यावर बसलेले दिसत आहेत. या दरम्यान आलेल्या पावसामुळे दोघेही भिजलेले आहेत. बेयरच्या हातात चहाचा फ्लास्क असून जो खोलण्याचा प्रयत्न तो करत आहे. कमाल आर खानची कंगना रणौत आणि दिलजीत दोसांजकडे अजबच मागणी बेयर ग्रिल्सनं पंतप्रधान नरेंद्र मोदींसोबतचा हा फोटो शेअर करताना लिहिलं, 'माझ्या आवडत्या काही फोटोंपैकी एक: डिस्कव्हरीवरील आमच्या जंगल अॅडव्हेंचर एपिसोडच्या शूटिंग दरम्यान पावसात भिजल्यावर पंतप्रधान मोदी यांच्यासोबत चहा पिताना. हा क्षण आठवण करून देतो की, जंगल एक वेगळी जागा आहे. मुखवटे आणि विशिष्ट पदवीच्याही पुढे गेलं तर आपण सर्वच एकमेकांसारखे आहोत.' या ट्वीटबाबतची सर्वात विशेष गोष्ट अशी की, बेयर ग्रिल्सनं हे ट्वीट अशा वेळी केलं आहे. जेव्हा संपूर्ण जगभरातून भारतात सुरू असलेल्या शेतकरी आंदोलनावर बोललं जात आहे. पॉप स्टार रिहानापासून ते ग्रेटा थनबर्गपर्यंत अनेक आंतरराष्ट्रीय सेलिब्रेटींनी या आंदोलनात शेतकऱ्यांना पाठिंबा दिला आहे. या दरम्यान बेयर ग्रिल्सचं हे ट्वीट खूप चर्चेत आलं आहे. एका युजरनं यावर कमेंट करताना लिहिलं, 'या ट्वीटचं टायमिंग हे अगदीच अविश्वसनिय आणि लज्जास्पद आहे.' तर अनेक युजरनी बेयरला 'आता हा फोटो का ट्वीट केला?' असा प्रश्न विचारला आहे. शेतकरी आंदोलन: ग्रेटा थनबर्गला अभिनेते प्रकाश राज यांचा पाठिंबा मॅन वर्सेस वाइल्ड शो बद्दल बोलायचं तर हा शो डिस्कव्हरी चॅनेलवर प्रसारित केला जातो. ज्यात बेयर ग्रिल्स अशा काही गोष्टींबद्दल माहिती देतो. ज्याची तुम्हाला डोंगर, जंगल किंवा यासारख्या कोणत्याही कठिण परिस्थितीत अडकल्यावर तुम्हाला तिथे उपयोगी पडू शकतात. जेव्हा पंतप्रधान नरेंद्र मोदी या शोमध्ये सहभागी झाले होते. त्यावेळी हा शो जगभरात टॉप ट्रेंडिंगमध्ये होता. 
शेतकरी आंदोलनांबाबत छगन भुजबळांचा सेलिब्रिटींना सल्ला; म्हणाले...|Mansi Kshirsagar|Updated: 04 Feb 2021, 01:06:00 PM|हायलाइट्स: छगन भुजबळांचा बॉलिवूड कलाकारांना सल्ला शेतकरी आंदोलनाबाबत व्यक्त केली भूमिका शर्जिल उस्मानींवर कारवाई करण्याचे संकेत|मुंबईः केंद्र सरकारनं आणलेल्या तीन कृषी कायद्यांविरोधात दिल्लीच्या सीमेवर शेतकऱ्यांचं आंदोलन सुरु आहे. दिल्लीत सुरु असलेल्या शेतकरी आंदोलनाची दखल परदेशातील सेलिब्रिटींनी घेतली असून त्यांना पाठिंबा दर्शवल्यानंतर भारतीय कलाकारांनी आतंरराष्ट्रीय कलाकारांना फटकारले आहे. यावर राष्ट्रवादी काँग्रेसचे नेते छगन भुजबळ यांनी सेलिब्रिटींना एक सल्ला दिला आहे. 'भारतीय नागरिक म्हणून मी कलाकारांच्या मतांचा आदर करतो. भारतीय कलाकार सांगताहेत की हा आमच्या देशाचा अंतर्गत मुद्दा आहे. मग तुम्ही तरी शेतकऱ्यांच्या प्रश्नांवर बोला. तुमच्या देशाचा प्रश्न आहे तर आधी तुम्ही बोलते व्हा. मग परदेशातील कलाकारांना बोला,' असा सल्ला भुजबळांनी दिला आहे. तसंच, 'सीमेवर खिळे ठोकण्यात आलेत असून यावरही भुजबळांना भाष्य केलं आहे. कटारी सीमेवर खिळे ठोकण्यात आलेत हेच जर चीनच्या बॉर्डवर केलं असतं तर त्यांनी गाव वसवलं नसतं. शेतरी आपले काही दुष्मन नाही ते आपले अन्नदाते आहेत,' अशा शब्दांत त्यांनी केंद्र सरकारवर टीका केली आहे. वाचाः 'ठाकरे सरकारच्या मदतीनेच शर्जिल महाराष्ट्राबाहेर पळाला' शर्जिल उस्मानी यांच्या भाषणामुळं मोठा गदारोळ निर्माण झाला आहे. भाजपनं शर्जिलला अटक करण्याची मागणी केली असून ठाकरे सरकारवर टीका केली आहे. यावरही भुजबळांनी प्रतिक्रिया दिली आहे. 'बोलण्याचे स्वातंत्र्य सर्वांना आहे, कधीही कोणावर टीका करताना, धर्माबाबत बोलताना शब्दांच्या बाबतीत जागृत राहणे गरजेचे आहे, बोलताना शब्द जपून वापरायला हवेत, शर्जिलला मनुवादावर बोलायचे होते, पण शब्द जपून वापरायला हवे, असं त्यांनी म्हटलं आहे. तसंच, शर्जिलवर कोणते कलम लावायचे हा पोलिसांचा प्रश्न आहे, पोलीस चौकशी करुन योग्य ती कारवाई करतील, असंही त्यांनी स्पष्ट केलं आहे. वाचाः रिहानासाठी जितेंद्र आव्हाडांनी लिहिली खास फेसबुक पोस्ट 
Farmers Protest: 'कृषी कायदे रद्द केले तर असं काय बिघडणार आहे?'|Ganesh Pandurang Kadam|Updated: 02 Feb 2021, 02:56:00 PM|हायलाइट्स: पंतप्रधान मोदी यांच्या मौनावर छगन भुजबळांचा सवाल कृषी कायदे रद्द केले तर असं काय बिघडणार आहे? - भुजबळ केंद्रीय अर्थसंकल्पावरही भुजबळांची टीका|मुंबई: 'कृषी कायद्याविरोधात शेतकरी महिनोंमहिने आंदोलन करत बसले आहेत. लोक मरत आहेत परंतु पंतप्रधान ठोस निर्णय घेत नाहीत. काय बिघडणार आहे शेतकऱ्यांना न्याय दिला तर? कृषी कायदे रद्द केले तर?,' असा रोखठोक सवाल राष्ट्रवादी काँग्रेसचे ज्येष्ठ नेते आणि अन्न व नागरी पुरवठा मंत्री छगन भुजबळ यांनी केला. 'करोनाचा काळ असताना बायका-पोरं घेऊन थंडी वार्‍यात शेतकरी आंदोलनाला बसले आहेत. त्यांना कोणी खलिस्तानी म्हणतंय तर कोणी पाकिस्तानी बोलतंय. अरे काय चाललंय हे? असा संतप्त सवाल छगन भुजबळ यांनी केला. वाचा: 'मोदी सरकारचा हवेतील गोळीबार आता जनतेला कळून चुकलाय' 'अन्नधान्याच्या बाबतीत हा देश दुष्काळी होता तेव्हा या शेतकऱ्यांनी आपल्यासाठी अन्नधान्य पिकवलं. उत्पादन वाढवलं आणि परदेशातही निर्यात करण्याइतपत क्षमता निर्माण केली. या शेतकऱ्याला दोन-दोन महिने आंदोलन करावं लागत आहे. दोन-चार दिवस शेतकऱ्यांनी आंदोलन केलं असतं तर समजू शकलो असतो. पण दोन-दोन महिने? तरीही पंतप्रधान याकडं लक्ष द्यायला तयार नाहीत. कृषी कायदे रद्द करा. मागे घ्या. नवीन कायदा बनवायचा असेल तर नवीन बनवा, पण शेतकर्‍यांबरोबर चर्चा करा, असा सल्ला भुजबळ यांनी दिला. शेतकऱ्यांसाठी कृषी कायदे मागे घेतले तर काय बिघडणार आहे? - छगन भुजबळ अर्थसंकल्पातील घोषणांची उडवली खिल्ली मोदी सरकानं काल जाहीर केलेल्या अर्थसंकल्पावरही भुजबळ यांनी टीका केली. 'ज्या राज्यात निवडणुका आहेत, त्याच राज्यांसाठी अर्थसंकल्पात भरीव तरतूद करण्यात आली आहे. परंतु तीही मिळणं कठीण आहे. बिहारचं उदाहरण समोर आहे. १० हजार कोटी... २० हजार कोटी... असं करत करत पंतप्रधान मोदी यांनी दीड लाख कोटी जाहीर केले होते. पण निवडणूक संपली आणि सगळे संपले. आताही जाहीर झालेले ३५ हजार कोटी... ६५ हजार कोटी रुपये निवडणूकपूर्वी खर्च होणार आहे का? असा प्रश्नही भुजबळ यांनी उपस्थित केला. वाचा: शेतकऱ्यांसाठी शिवसेना थेट मैदानात! संजय राऊत गाझीपूर सीमेवर 
शेतकऱ्यांनी सरकारचा प्रस्ताव फेटाळला, आज पुन्हा होणार बैठक|Sachin Fulpagare|Updated: 22 Jan 2021, 03:27:00 AM||नवी दिल्लीः केंद्र सरकारने दीड वर्षासाठी नवीन तिन्ही कृषी कायद्यांची ( farm laws ) अंमलबजावणी रोखण्याचा प्रस्तावर शेतकरी संघटनांना ( farmers protest ) दिला होता. पण शेतकरी संघटनांनी गुरुवारी हा प्रस्ताव फेटाळून लावला आहे. संयुक्त किसान मोर्चातील शेतकरी नेत्यांनी सिंघू सीमेवरील मॅरेथॉन बैठकीत सरकारच्या प्रस्तावावर हा निर्णय घेतला. आता सरकार आणि शेतकरी संघटनांमध्ये आज पुन्हा बैठक होतेय. शेतकरी संघटनांनी अद्याप असा कुठलाही निर्णय घेतला नसल्याचं एका शेतकरी नेत्याने सांगितलं. संयुक्त किसान मोर्चाच्या बैठकीत सरकारने ठेवलेला प्रस्ताव फेटाळण्यात आला. बैठकीत तीन केंद्रीय कृषी कायदे रद्द करण्याची आणि सर्व पिकांवर किमान आधारभूत किंमतीसाठी (एमएसपी) कायदा करण्याच्या मुख्य मागण्यांवर ठाम असल्याचा पुनरुच्चार करण्यात आला, असं शेतकरी नेते दर्शन पाल यांनी निवेदनात म्हटलं आहे. सरकार कृषी कायदे मागे घेत नाही तोपर्यंत त्यांचे प्रस्ताव स्वीकारले जाणार नाहीत, असा निर्णय घेण्यात आला आहे. आमची एकच मागणी आहे. तिन्ही कृषी कायदे मागे घ्यावेत आणि एमएसपीला कायद्याचं स्वरुप द्यावं. यावर निर्णय घेण्यात आला आहे, असं या बैठकीनंतर शेतकरी नेते जेगींदर एस. उग्रहान म्हणाले. तर बैठक सुरू आहे. सरकारचा प्रस्ताव फेटाळल्याचा कुठलाही निर्णय झाला झालेला नाही, असं सरकारचा प्रस्ताव फेटाळण्याच्या वृत्तावर भारतीय शेतकरी संघटनेतील नेते जगजीत सिंग डलेवाल म्हणाले. शेतकरी आंदोलनात आतापर्यंत १४७ शेतकर्‍यांचा मृत्यू झाल्याचा दावा संयुक्त किसान मोर्चाने केला आहे. शेतकरी संघटनांच्या बैठकीत त्यांना आदरांजली वाहिली गेली. संशयकल्लोळ! कृषी कायद्यांशी निगडीत दस्ताऐवज सार्वजनिक करण्यास केंद्राचा नकार farmers protest : शेतकऱ्यांसमोर सरकार झुकले! कृषी कायद्यांवर दिला 'हा' मोठा प्रस्ताव 
Farmers Protest : असामाजिक घटकांकडून हिंसाचार, शेतकरी संघटनांचं संयुक्त निवेदन|Shubhangi Palve|Updated: 27 Jan 2021, 10:09:46 AM||मंगळवारी देशाच्या प्रजासत्ताक दिनी 'ना भूतो ना भविष्यती' असं दृश्यं राजधानी दिल्लीत दिसून आलं. आज (बुधवारी) शेतकरी आंदोलनाचा तब्बल ६३ वा दिवस आहे. गेल्या दोन महिन्यांपासून अधिक काळापासून राजधानी दिल्लीच्या वेगवेगळ्या सीमांवर आंदोलन करणाऱ्या शेतकऱ्यांनी प्रजासत्ताक दिनाला आयोजित केलेल्या ट्रॅक्टर रॅलीत मात्र हिंसाचार घडलेला दिसून आला. या हिंसाचारानंतर आज गृहमंत्री अमित शहा यांनी एका तत्काळ बैठक बोलावलीय. एका बाजुला या हिंसाचाराची गंभीर दखल केंद्राकडून घेतली जात असतानाच शेतकरी संघटनांनी आपल्याला 'असामाजिक घटकां'कडून करण्यात आलेल्या हिंसाचारापासून वेगळं केलंय. ​अस्वीकार्ह घटनांचा निषेध मंगळवारी सायंकाळीच शेतकरी संघटनांच्या 'संयुक्त किसान मोर्चा'नं ट्रॅक्टर रॅलीत सहभागी होत हिंसाचारात भाग घेणाऱ्यांपासून स्वत: ला वेगळं केलंय. काही समाजकंटकांनी शेतकरी आंदोलनाची छबी बिघडवण्यासाठी रॅलीत घुसखोरी केल्याचा आरोप शेतकरी संघटनांकडून करण्यात आला आहे. आपण उपस्थित असलेल्या भागात शेतकऱ्यांची ट्रॅक्टर रॅली शांततेत पार पडली, असा दावाही या शेतकरी संघटनांनी केला आहे. सोबतच, रॅली दरम्यान झालेल्या 'अस्वीकार्ह' घटनांचा शेतकरी संघटनेकडून निषेध आणि खेद व्यक्त करण्यात आला आहे. ​शेतकरी संघटनांचं निवेदन ट्रॅक्टर रॅलीसाठी नियोजित करण्यात आलेला मार्ग बदलल्यानंतर आंदोलनानं हिंसक वळण घेतलं होतं. संयुक्त किसान मोर्चात ४१ शेतकरी संघटनांचा सहभाग आहे. या संघटना गेल्या दोन महिन्यांपासून दिल्लीच्या वेगवेगळ्या सीमांवर शेतकरी आंदोलनाचं नेतृत्व करत आहेत. 'आजच्या प्रजासत्ताक दिनाच्या ट्रॅक्टर रॅलीत अभूतपूर्व सहभागासाठी आम्ही शेतकऱ्यांचे मनापासून आभार मानतो. आज घडलेल्या अनिष्ट आणि अस्वीकार्ह घटनांचा आम्ही निषेध करतो आणि त्याबद्दल खेद व्यक्त करतो. अशा कृतींमध्ये सामील झालेल्या लोकांपासून स्वतःला वेगळे करतो', असं निवेदन शेतकरी संघटनांनी दिलं आहे. ​... अशा लोकांपासून दूर राहा राष्ट्रीय चिन्हं आणि प्रतिमांचा अपमान करणाऱ्या लोकांपासून आणि अशा कृत्यांपासून लांब राहण्याचा सल्लाही शेतकरी नेत्यांनी आंदोलकांना दिलाय. प्रजासत्ताक दिनी घडलेल्या घटनांची संपूर्ण माहिती घेण्याचा आम्ही प्रयत्न करत आहोत. लवकरच याबद्दल अधिक माहिती देऊ, असंही शेतकरी नेत्यांनी म्हटलंय. ​राजधानी दिल्लीत हिंसाचार राजधानी दिल्लीत शेतकऱ्यांच्या ट्रॅक्टर रॅलीत घडलेल्या हिंसाचारा दरम्यान एका आंदोलकाचा मृत्यू झाला आहे. तसंच या आंदोलनादरम्यान ८६ पोलीसही जखमी झाले आहेत. बुधवारी सकाळपर्यंत १५ गुन्हे दाखल करण्यात आले आहेत. आठ सार्वजनिक बसेसची तोडफोड करण्यात आली तर १७ खासगी गाड्यांनाही नुकसान सहन करावं लागलंय. गाझीपूर, सिंघु आणि टिकरी सीमेवर आंदोलनकर्त्यांकडून पोलीस बॅरिकेडस् तोडण्यात आले आहेत. पोलिसांकडूनही अनेक ठिकाणी आंदोलकांवर लाठीचार्ज करण्यात आला तसंच अश्रुधुराचाही वापर करण्यात आला. ​२६ नोव्हेंबरपासून आंदोलन सुरूच... २६ नोव्हेंबरपासून सुरू झालेल्या 'दिल्ली चलो' आंदोलनापासून पंजाब, हरयाणा आणि पश्चिम उत्तर प्रदेशातील अनेक शेतकरी दिल्लीच्या वेगवेगळ्या सीमांवर आंदोलन करत आहेत. कोणत्याही चर्चेशिवाय बळाच्या जोरावर केंद्रानं लागू केलेले तीन कृषी कायदे रद्द केले जावे तसंच किमान हमीभावाची कायद्यात तरतूद केली जावी, अशी मागणी शेतकरी संघटनांकडून केली जात आहे.
'सिंघू सीमा रिकामी करा'... आंदोलक शेतकऱ्यांविरोधात आता नागरिकांचा मोर्चा|Sachin Fulpagare|Updated: 28 Jan 2021, 05:58:00 PM||"नवी दिल्लीः प्रजासत्ताक दिनी दिल्लीत झालेल्या हिंसाचाराचा फटका शेतकरी आंदोलनाला ( farmers protest ) बसल्याचं आता दिसून येत आहे. दिल्ली आणि हरयाणादरम्यान, सिंघू सीमेवर ( singhu border ) नागरिकांनी मोर्चा काढला. आजूबाजूच्या खेड्यात राहणारे असल्याचा दावा त्यांनी केला आहे. ते सिंघू सीमेवर जमले आहेत. आंदोलन करणार्‍या शेतकर्‍यांनी आता सिंघू सीमा रिकामी करावी. लाल किल्ल्यावर घडलेल्या हिंसक घटनेने आम्ही दुखावले गेले आहेत. आम्ही राष्ट्रध्वजाचा अपमान सहन करणार नाही. बरेच दिवस झाले. आता सिंघू सीमा रिकामी करा. या काळात आम्हाला अनेक समस्यांचा सामना करावा लागला, असं त्यांचं म्हणणं आहे. सींघू सीमेवर मोठ्या प्रमाणात पोलिस तैनात आहेत. पोलिस रस्त्याच्या एका बाजूला बॅरिकेड्स लावण्याच्या प्रयत्नात आहेत. पण त्याला आंदोलकांचा विरोध आहे. 'खूप झालं, आता सिंघू सीमा रिकामी करा' राष्ट्रध्वजाचा अपमान हिंदुस्थान खपवून घेणार नाही' अशा घोषणा देत काही नागरिक गुरुवारी सिंघू सीमेवर पोहोचले. त्यांच्या हातात या घोषणा असलेले बॅनर होते. ""संपूर्ण रस्ता अडवून ठेवला आहे आणि आम्ही शेतातूनही ते जात आहेत. आता आंदोलकांनी सिंघू सीमा रिकामी करावी, अशी त्यांची मागणी आहे. दोन महिन्यांहून अधिक काळापासून शेतकरी सिंघू सीमेसह दिल्लीच्या वेगवेगळ्या सीमांवर ठिय्या मांडून आंदोलन करत आहेत. मात्र, प्रजासत्ताक दिनाला झालेल्या हिंसाचाराच्या घटनेनंतर चिल्ला सीमेवरील धरणे आंदोलन संपुष्टात आले आहे. गाझीपूर सीमेवरील तंबूही जवळजवळ हटवण्यात आले आहेत. Tractor Rally : शेतकरी नेत्यांविरोधात 'लूकआऊट नोटीस' जारी, पासपोर्ट जप्त करणार आंदोलकांना रस्त्याच्या एका ठिकाणावरून दुसरीकडे जाण्यासाठी सिंघू सीमेवर बॅरिकेडींग करून पोलिस बंदोबस्त करत आहेत. पण आंदोलकांचा त्याला विरोध आहे. एकूण सिंघू सीमेवरील परिस्थिती पाहता मोठ्या प्रमाणावर पोलिस बंदोबस्त तैनात करण्यात आला आहे. दिल्ली हिंसाचार : जखमी पोलिसांच्या भेटीसाठी गृहमंत्री रुग्णालयात नोएडा, गाझियाबाद सीमेवर धरणे आंदोलन संपुष्टात भारतीय किसान युनियनमधील लोकशक्ती गटाने गुरुवारी आपले धरणे आंदोलन संपवल्याची घोषणा केली. ते गेल्या ५८ दिवसांपासून दलित प्रेरणास्थळावर प्रदर्शन करत होते. पलवलमध्येही शेतकऱ्यांनी धरणे आंदोलन संपवलं आहे. त्यांनी सामानाची बांधाबांध सुरू केली आहे. प्रजासत्ताक दिनाला झालेल्या हिंसाचाराच्या घटनेने दुखावले गेलो आहोत. पण आंदोलन सुरूच राहील. ३० जानेवारीला गांधीजींच्या पुण्यतिथीला उपोषण करणार आहोत, असं त्यांनी सांगितलं. "
सावधान! फुटीरतावाद्यांचा लाल किल्ल्यावर ट्रॅक्टर मार्च काढण्याचा डाव, भारतीय किसान युनियनचा इशारा|Sachin Fulpagare|Updated: 14 Jan 2021, 05:50:00 PM||"नवी दिल्ली: नवीन कृषी कायद्यांवरून ( farm laws ) सरकार आणि आंदोलन करणाऱ्या शेतकरी संघटनांमध्ये ( farmers protest ) कुठलाही तोडगा निघालेला नाही. शेतकऱ्यांच्या आंदोलनाचा आज ५० वा दिवस आहे. दरम्यान, किसान युनियनने २६ जानेवारीच्या ट्रॅक्टर रॅलीबाबत ( tractor march ) एक महत्त्वाची घोषणा केली आहे. आंदोलन करणारे शेतकरी २६ जानेवारीला ( tractor march on 26 january ) लाल किल्ल्यावर ट्रॅक्टर रॅली काढणार नाहीत. आता शेतकरी दिल्ली सीमेवरच ट्रॅक्टर मार्च काढतील. भारतीय किसान युनियनचे (राजेवाल ग्रुप) नेते बलबीरसिंग राजेवाल यांनी शेतकऱ्यांना लिहिलेल्या पत्रात हे स्पष्ट केलं आहे. ट्रॅक्टर मार्च फक्त हरयाणा-नवी दिल्ली सीमेवर असेल. लाल किल्ल्यावर ट्रॅक्टर मार्च काढण्याचा आपला कोणताही हेतू नाही. पुटीरतावादी तत्व लाल किल्ल्याबाहेर ट्रॅक्टर मार्च काढण्याच्या प्रयत्नात आहेत. यामुळे शेतकऱ्यांनी त्यांच्यापासून दूर रहावं, असं आवाहन बलबीर सिंह राजेवाला यांनी केलं आहे. ५० ते ६० हजार ट्रॅक्टर दिल्लीच्या सीमांवर दाखल ट्रॅक्टर परेडसाठी दिल्लीच्या वेगवेगळ्या सीमांवर ५०-६० ट्रॅक्टर दाखल झाले आहेत. ट्रॅक्टर मार्च शांततेत काढला जाईल, असं शेतकरी म्हणाले. सर्वोच्च न्यायालयाच्या समितीच्या निर्णयावरही शेतकरी संघटना समाधानी नाहीत. शेतकऱ्यांनी बुधवारी लोहरीनिमित्त कृषी कायद्यांच्या प्रति जाळल्या आणि आंदोलन अधिक तीव्र करण्याचं आवाहन केलं. गुराढोरांसह दिल्लीत घुसणार मकदुली येथील टोल नाक्यावर शेतकऱ्यांचे आंदोलन सुरू आहे. शेळ्या, मेंढ्या आणि गायी, म्हशींसह २६ जानेवारीला दिल्लीत घुसू. प्रजासत्ताक दिनाला ट्रॅक्टर परेडही करणार असल्याचं येथील शेतकऱ्यांनी सांगितलं. २६ जानेवारीच्या दिल्ली कूचसाठी गावोगावी जनसंपर्क मोहीम राबवली जात आहे, असं भारतीय किसान युनियन अंबावटाचे प्रदेशाध्यक्ष अनिल नंदल म्हणाले. 'जगात चुकीचा संदेश जाईल' प्रजासत्ताक दिन हा आपला राष्ट्रीय सोहळा आहे. त्यात कुठल्याही प्रकारचा व्यत्यय येत असेल तर संपूर्ण जगात चुकीचा संदेश जाईल, असं कृषी राज्यमंत्री कैलाश चौधरी म्हणाले. यामुळे शेतकरी संघटनांच्या नेत्यांनी हे समजून घ्यावं आणि आपला निर्णय मागे घ्यावा, असं आवाहन त्यांनी आंदोलन करणाऱ्या शेतकरी संघटनांना केलं आहे. दिल्ली पोलिसांचे प्रतिज्ञापत्र प्रजासत्ताक दिनी ट्रॅक्टर-ट्रॉली / वाहन मोर्च किंवा कोणत्याही प्रकारच्या आंदोलनावर बंदी घालावी, यासाठी केंद्राने दिल्ली पोलिसांमार्फत सर्वोच्च न्यायालयात प्रतिज्ञापत्र दाखल केलं आहे. ""सोहळ्यात कोणचाही अडथळा केवळ कायदा-सुव्यवस्था आणि जनहिताच्या विरोधातच नाही तर देशासाठीही लाजीरवाणीबाब असेल, असं प्रतिज्ञापत्रात म्हटलं आहे. शेतकरी हिताशी तडजोड नाही, भूपिंदर सिंह मान यांची समितीतून माघार शेतकरी आक्रमक; दिल्ली सीमेसह अनेक ठिकाणी कृषी कायद्यांच्या प्रति जाळल्या शेतकर्‍यांच्या भावना समजून घेण्याची गरज: शिवसेना परिस्थिती अधिक चिघळू नये असं सरकारला वाटत असेल तर त्यांनी शेतकऱ्यांच्या भावना समजून घ्याव्यात. आतापर्यंत या आंदोलनात ६० ते ६५ शेतकऱ्यांचा मृत्यू झाला आहे. देशात स्वातंत्र्यानंतर आतापर्यंत असं शिस्तबद्ध आंदोलन बघण्यात आलं नाही, असं शिवसेनेनं म्हटलं आहे. "
farmers protest : ​लाल किल्ल्यावर आंदोलक चढलेच कसे? अमित शहांनी केलं उघड, म्हणाले...|Sachin Fulpagare|Updated: 12 Feb 2021, 02:03:00 AM||कोलकाताः दिल्लीत सुरू असलेल्या शेतकरी आंदोलनादरम्यान २६ जानेवारीला ( farmers protest ) लाल किल्ल्यावर हिंसाचार ( red fort violence ) झाला होता. लाल किल्ल्यावरील हिंसाचारावर आता केंद्रीय गृहमंत्री अमित शहा ( amit shah ) यांची भूमिका उघड आली आहे. दिल्ली पोलिसांनी या प्रकरणी मोठा संयम दाखवला आहे. आम्हाला शेतकर्‍यांचं आंदोलन रक्तरंजित होऊ, असा आमचा प्रयत्न होता. ट्रॅक्टर परेडबाबत आम्ही शेतकरी नेत्यांशी पूर्ण चर्चा केली होती. पण त्यांनी नंतर शब्द मोडला, असं अमित शहा म्हणाले. लाल किल्ल्यावर आंदोलक कसे चढले? असा प्रश्न इंडिया टुडे कॉन्क्लेव्हमध्ये आलेल्या अमित शहांना विचारण्यात आला होता. दिल्ली पोलिसांनी खूप संयम राखला आणि आंदोलकांवर गोळीबार केला नाही. त्यांच्यावर लाठीणारासह दुसरे उपाय करून त्यांना रोखण्याचा प्रयत्न केला गेला. आणि अडीच तासाच्या आता संपूर्ण दिल्ली रिकामी झाली. जे लोक लाल किल्ल्यावर चढले ते शेतकरी असू शकत नाहीत असं प्रत्येक जण म्हणतोय, असं अमित शहांनी सांगितलं. udayanraje bhosale : उदयनराजे शरद पवारांना भेटले, दिला 'हा' गंभीर इशारा 'सीएए कायदा लागू होणारच' सीएए हा देशाच्या संसदेने बनवलेला कायदा आहे. याची अंमलबजावणी करावीच लागेल आणि निर्वासितांना भारतीय नागरिकत्व मिळेल. ममता सरकार प्रत्येक आघाडीवर अपयशी ठरलं आहे. पश्चिम बंगालमध्ये अतिशय वेगाने घुसखोरी होत आहेत. पण ममता बॅनर्जी त्या रोखू शकल्या नाहीत, असं अमित शहांनी सांगितलं. caa amit shah : करोनावरील लसीकरण मोहीमेनंतर CAA लागू होणारः अमित शहा दिल्ली पोलिसातील शेकडो जवान जखमी दिल्लीत २६ जानेवारीला प्रजासत्ताक दिनाच्या संचलनानंतर शेतकऱ्यांचा ट्रॅक्टर मोर्चा झाला. यावेळी लाल किल्ल्यासह अनेक ठिकाणी हिसांचार झाला. आंदोलकांनी दगडफेक केल्याने शेकडो दिल्ली पोलिस कर्मचारी जखमी झाले. हिंसाचाराच्या या घटनेच्या निषेधार्थ काही शेतकरी संघटनांनी आपलं आंदोलन मागे घेतलं. लाल किल्ल्याची घटना गंभीरपणे घेत दिल्ली पोलिसांनी पंजाबी अभिनेता दीप सिद्धू याच्यासह अनेकांना अटक केली आहे. 
राहुल गांधींनी 'अशा' पद्धतीने लग्न करावे; रामदास आठवले यांचा सल्ला|Sunil Tambe|Updated: 13 Feb 2021, 05:43:00 PM|हायलाइट्स: ‘हम दो, हमारे दो’ हा नारा राहुल गांधी यांच्यासाठी उपयोगी आहे. त्यांनी ‘हम दो हमारे दो’ अशा पद्धतीने लग्न करावे, अशी टीका आठवले यांनी राहुल गांधी यांच्यावर केली आहे. 'हम दो हमारे दो'चा वापर करत राहुल गांधी यांनी केलेल्या आरोपात तथ्य नसल्याचे सांगत राहुल गांधी हे शेतकरी आंदोलनाला चुकीची दिशा देण्याचा प्रयत्न करत आहेत, असे आठवले यांनी म्हटले आहे. देशातील शेतकरी कायद्याच्या विरोधात नाहीत. पंजाब, हरियाणा राज्यातील शेतकरी या कायद्यांना विरोध करत आहेत, असे म्हणत देशातील मूळ शेतकरी आंदोलनात आलेला नसल्याचे आठवले म्हणाले.|पुणे: केंद्रीय मंत्री आणि रिपब्लिकन पक्षाचे नेते रामदास आठवले (Ramdas Athawale) यांनी आपल्या शैलीत काँग्रेस नेते राहुल गांधी (Rahul Gandhi) यांच्यावर टीका केली आहे. ‘हम दो, हमारे दो’ हा नारा राहुल गांधी यांच्यासाठी उपयोगी आहे. त्यांनी ‘हम दो हमारे दो’ अशा पद्धतीने लग्न करावे, अशी टीका आठवले यांनी केली. 'हम दो हमारे दो'चा वापर करत राहुल गांधी यांनी केलेल्या आरोपात तथ्य नसल्याचे सांगत राहुल गांधी हे शेतकरी आंदोलनाला ( Farmers Protest )चुकीची दिशा देण्याचा प्रयत्न करत आहेत, असे आठवले यांनी म्हटले आहे. (union minister ramdas athawale criticizes congress leader rahul gandhi ) रामदास आठवले हे पिंपरी-चिंचवड शहरात आयोजित रिपब्लिकन पार्टी ऑफ इंडियाच्या (आठवले गट) पत्रकार परिषदेत बोलत होते. शेतकरी आपला माल जिथं जास्त पैसे मिळतील तिथं विकू शकतात, इतकेच सध्याच्या केंद्रीय कृषी कायद्यात आहे. हा कायदा शेतकऱ्यांच्या विरोधातील नाही. शेतकरी आहेत म्हणूनच आम्हाला खायला मिळत आहे याची आम्हाला कल्पना आहे, असे आठवले म्हणाले. हे कायदे शेतकऱ्यांच्या फायद्यासाठी आणले गेले आहेत. मात्र, या कायद्यांबाबत गैरसमज पसरविण्याचा प्रयत्न केला जात आहे, असा आरोपही त्यांनी यावेळी केला. क्लिक करा आणि वाचा- 'दाढी वाढवून स्वतःची शिवरायांबरोबर तुलना...', काँग्रेसचा भाजपवर पलटवार मूळ शेतकरी आंदोलनात नाही- आठवले देशात केंद्र सरकारचे कृषी कायदे आणि शेतकऱ्यांच्या आंदोलनावरून आरोप-प्रत्यारोप सुरू असल्याचे म्हणत पंतप्रधान नरेंद्र मोदी यांना लक्ष्य केले जात असल्याचे आठवले म्हणाले. देशातील शेतकरी कायद्याच्या विरोधात नाहीत. पंजाब, हरियाणा राज्यातील शेतकरी या कायद्यांना विरोध करत आहेत, असे म्हणत देशातील मूळ शेतकरी आंदोलनात आलेला नसल्याचे आठवले म्हणाले. क्लिक करा आणि वाचा- पूजा चव्हाण आत्महत्या: मुख्यमंत्री ठाकरे यांना चंद्रकात पाटील यांचे 'हे' आवाहन क्लिक करा आणि वाचा- 'विमान' प्रकरणी राज्यपाल, भाजपवर शिवसेनेचा जोरदार हल्लाबोल 
'आंदोलनात मृत्यू झालेल्या शेतकऱ्यांच्या कुटुंबीयांना प्रत्येकी ५ लाखांची मदत आणि नोकरी'|Sachin Fulpagare|Updated: 23 Jan 2021, 02:17:00 AM||चंदीगडः पंजाबचे मुख्यमंत्री कॅप्टन अमरिंदर सिंग यांनी शेतकरी आंदोलनात ( farmers protest ) मृत्यू झालेल्या ७६ जणांच्या कुटुंबीयांबद्दल सहानुभूती व्यक्त केली आहे. या शेतकर्‍यांच्या ( farm laws ) कुटुंबीयांना प्रत्येकी ५ लाख रुपयांची भरपाई ( farmer who died in agitation ) आणि कुटुंबातील एका व्यक्तीला नोकरी देण्याची घोषणा मुख्यमंत्री अमरिंदर सिंग ( captain amarinder singh ) यांनी केली आहे. फेसबुक लाइव्ह कार्यक्रमात मुख्यमंत्री अमरिंदर सिंग यांनी ही घोषणा केली. केंद्र सरकारने राज्यांचा सल्ला घेतल्याशिवाय हे कायदे बनवले आहेत. तर शेती हा राज्यांचा विषय आहे आणि त्यावर कायदे करण्याचा अधिकार केंद्र सरकारला नाही. यामुळे थंडी, ऊन, पाऊस याची पर्वा न करता शेतकरी गेल्या चार महिन्यांपासून आपल्या जमिनी वाचवण्यासाठी लढा देत आहेत, असं अमरिंदर सिंग म्हणाले. हे तीन कृषी कायदे लागू करून केंद्र सरकारला बाजार समित्या फोडायच्या आहेत, एमएसपी यंत्रणा बंद करायची आहे. आधीच दोन पिकांना एमएसपी मिळतो. जर ते देखील खुल्या बाजाराच्या हवाली करण्यात आले तर मक्यासह इतर पिकांची जी अवस्था आहे, तशी स्थिती होईल, असा आरोप त्यांनी केला. 'पंतप्रधानांच्या समितीत पंजाबचा समावेश नव्हता' पंतप्रधानांनी तीन कृषी कायदे बनवण्यासाठी समिती स्थापन केली. पण त्यात पंजाबचा एकही सदस्य नव्हता. पहिल्या बैठकीत आम्हाला बोलवले नाही. ४० टक्के खाद्यान्य देणाऱ्या पंजाबचा समावेश समितीत का केला नाही? असे पत्र आपण पंतप्रधानांना लिहिले. त्यानंतर पंजाबला सदस्य केले गेले. दुसर्‍या बैठकीत आर्थिक मुद्दे होते ज्यात अर्थमंत्री मनप्रीत बादल हजेरी लावण्यासाठी उपस्थित होते, असं अमरिंदर सिंग म्हणाले. कृषी कायदे; 'PM मोदींच्या हेतूवर प्रश्नचिन्ह लावण्याचं औचित्य काय?' 'आंदोलनाचं पावित्र्यचं संपल्याने निर्णय कसा होईल', कृषीमंत्री तोमर उद्विग्न केंद्र सरकार आणि शेतकरी संघटनांमधील चर्चेवरही कॅप्टन अमरिंदर बोलले. केंद्र सरकार किती वेळा शेतकऱ्यांसोबत बैठक घेणार? हे कायदे रद्द करण्यात काय अडचण आहे? घटनेत १३० ते १४० वेळा बदल केले गेले नाहीत का? सरकारला सुधारणांसाठी कायदा बनवायचा असेल तर हे तीन कायदे रद्द करावेत आणि एक समिती तयार करावी. ज्यामध्ये शेतकऱ्यांचा समावेश असावा. त्यांच्या संमतीने कायदा तयार करून तो लागू केला जावा, असं सांगत पंजाबचे मुख्यमंत्री कॅप्टन अमरिंदर सिंग यांनी केंद्रावर निशाणा साधला. 
Vijay Wadettiwar: 'भाजपच्या नेत्यांना जनाची नाही मनाची तरी वाटली पाहिजे'|Ganesh Pandurang Kadam|Updated: 05 Feb 2021, 12:31:00 PM|हायलाइट्स: भाजपच्या वाढीव वीज बिलविरोधी आंदोलनावर वडेट्टीवारांची जोरदार टीका पेट्रोल, डिझेल आणि गॅसच्या दरांवर भाजप का बोलत नाही? - वडेट्टीवार पेट्रोल, डिझेलवरील करातून गोळा केलेले २० लाख कोटी गेले कुठे? - वडेट्टीवार|मुंबई: लॉकडाऊन काळात नागरिकांना आलेल्या वाढीव वीज बिलात सवलत देण्याच्या मागणीसाठी राज्यभर आंदोलन करणाऱ्या भारतीय जनता पक्षावर राज्याचे मदत व पुनर्वसन मंत्री विजय वडेट्टीवार यांनी जोरदार तोफ डागली आहे. 'पेट्रोल, डिझेल आणि घरगुती गॅसचे दर वाढवून सामान्य माणसाचं कंबरडं मोडणाऱ्या भाजपच्या नेत्यांना वीज बिलाच्या विरोधात आंदोलन करताना जनाची नाही तर मनाची तरी लाज वाटली पाहिजे,' असा संताप वडेट्टीवार यांनी व्यक्त केला आहे. ( Vijay Wadettiwar Attacks BJP) शेतकरी आंदोलन: अजित पवारांनी 'त्या' सेलिब्रिटींना झापले! पेट्रोल, डिझेल व घरगुती गॅस दरवाढीच्या विरोधात शिवसेनेनं आज राज्यभर आंदोलन पुकारलं आहे. त्याला प्रत्युत्तर म्हणून वाढीव वीज बिलांच्या विरोधात भाजपनं आंदोलन सुरू केलं आहे. भाजपची ही भूमिका दुटप्पी असल्याचं वडेट्टीवार म्हणाले. 'एकीकडं भाजपवाले वीज बिलाच्या विरोधात ओरड करताहेत, दुसरीकडं आजच घरगुती सिलिंडरचे भाव २५ रुपयांनी वाढवले आहेत. हा भाजपचा दुटप्पीपणा आहे. आपण काय करतोय हे त्यांना कळलं पाहिजे. पेट्रोलचे दर १०० च्या पुढे गेले आहेत. डिझेल ८५ पार गेलंय. घरगुती गॅसचे दर गगनाला भिडलेत. मध्यमवर्गीय माणसाचं कंबरडं मोडलंय. त्यांचं संपूर्ण बजेट भाजप सरकारनं बिघडवून टाकलंय. असं असताना वीज बिलाचं तुणतुणं वाजवणं हा लोकांचं लक्ष भरकटवण्याचा प्रयत्न आहे, असं वडेट्टीवार म्हणाले. वाचा: संधीचं सोनं! एकाच मजल्यावर घेतले ८० कोटींचे चार फ्लॅट 'सर्वसाधारणपणे आंतरराष्ट्रीय पातळीवर कच्च्या तेलाचे दर वाढल्यानंतर आपण तेलाचे भाव वाढवतो. आज हे दर २०१४ च्या तुलनेत निम्म्यावर गेलेत. त्यामुळं पेट्रोल, डिझेलचे दर कमी व्हायला पाहिजेत. पण ते वाढवले जात आहेत. तेलाच्या किंमतीवरील करांतून २० लाख कोटी गोळा केले आहेत. हा पैसा गेला कुठे?,' असा सवालही वडेट्टीवार यांनी केला. ते टीव्ही ९ या वृत्तवाहिनीशी बोलत होते. वाचा: ट्रक, टेम्पोवाल्यांना एका दिवसात २०० किमी अंतर कापावेच लागणार पेट्रोल, डिझेलचे दर कमी होण्यासाठी राज्य सरकारनं कर कमी करावा, असा सल्ला देवेंद्र फडणवीस यांनी दिला होता. त्यांच्या या वक्तव्याचाही वडेट्टीवार यांनी समाचार घेतला. 'केंद्र सरकारनं कर वाढवत जायचं आणि राज्यानं कमी करायचे. राज्याला खर्च नाही का?,' असा प्रश्नही त्यांनी केला. वाचा: अण्णा हजारेंची कोंडी? सरकारकडे केलेल्या मागण्या लटकणार 
'मंत्र्यांनी म्हटले कायदे रद्द होणार नाहीत, सर्वोच्च न्यायालयात जा'|Shubhangi Palve|Updated: 05 Jan 2021, 09:22:00 AM||म. टा. विशेष प्रतिनिधी, नवी दिल्ली : केंद्रीय कृषी कायदे रद्द करण्याच्या मागणीसाठी आंदोलक शेतकऱ्यांचे नेते आणि सरकार यांच्यात शुक्रवारी झालेली चर्चेची सातवी फेरीही निष्फळ ठरली. कायदे रद्द करण्याखेरीज अन्य कोणत्याही बाबीवर चर्चा करण्यास शेतकऱ्यांनी नकार दिला, तर कायदे रद्द करण्याचा विषय सोडून बोला अशी भूमिका सरकारच्या प्रतिनिधी मंत्र्यांनी घेतली. त्यामुळे या बैठकीत कोणताही तोडगा निघाला नाही. आता येत्या शुक्रवारी (आठ जानेवारी) चर्चेची पुढील फेरी होणार आहे. गेल्या चाळीस दिवसांपासून प्रतिकूल हवामानाचा सामना करीत देशभरातील शेतकरी दिल्लीच्या सीमांवर आंदोलन करीत आहेत. तिन्ही कायदे रद्द करण्याच्या मागणीवर ठाम असलेल्या शेतकऱ्यांच्या संघटनांना सरकारची भूमिका सोमवारच्या बैठकीतही बदलणार नाही, याची जाणीव होती. सरकार एकही पाऊल पुढे टाकण्यास तयार नसल्याचा आरोप शेतकऱ्यांच्या प्रतिनिधींनी केला. कायदे मागे घेणार नसाल तर आम्हीही घरी परत जाणार नाही, अशी भूमिका आंदोलक शेतकऱ्यांनी घेतली आहे. तिन्ही कायद्यांविषयी कलमनिहाय चर्चा करण्याच्या सरकारच्या प्रस्तावासही आंदोलक नेत्यांनी नकार दिला. आठ तारखेला केवळ तिन्ही कायदे रद्द करण्यावरच चर्चा होईल प्रा. दर्शन पाल, सदस्य, संयुक्त किसान मोर्चा 'कृषी कायदे रद्द करण्याबाबत सर्व देशाची भावना लक्षात घ्यावी लागेल. त्यामुळे पुन्हा गंभीरपणे विचार करा,' असे विज्ञान भवनात दुपारी झालेल्या बैठकीच्या सरकारच्या वतीने शेतकऱ्यांच्या प्रतिनिधींना सांगण्यात आले. 'कृषी कायदे रद्द करण्याची कोणती पद्धत आहे, त्याची काय प्रक्रिया असते हे सरकारने सांगावे, असे शेतकऱ्यांच्या प्रतिनिधींनी आजच्या बैठकीत सरकारच्या मंत्र्यांना विचारले. त्यावरून दोन्ही पक्षांमध्ये बराच वेळ रस्सीखेच झाली. तीन कायदे सोडा आणि हमाभावावर (एमएसपी) चर्चा करा, असा प्रस्ताव सरकारने ठेवला; पण आधी तीन कायदे रद्द करण्याविषयी चर्चा करा, एमएसपीवरील कायद्याविषयी नंतर चर्चा करू, असे शेतकऱ्यांच्या प्रतिनिधींनी सांगितले. तर, कृषी मंत्री नरेंद्र सिंह तोमर यांनी स्पष्ट शब्दात सांगितले की कायदे रद्द होणार नाहीत. कायदे रद्द करण्यासाठी सर्वोच्च न्यायालयात जा असेही म्हटल्याचे, बैठकीत सहभागी झालेल्या किसान मजदूर संघर्ष समितीचे नेते सरवनसिंग पंधेर यांनी बैठकीनंतर म्हटले आहे. यासोबतच त्यांनी पंजाबच्या तरुणांना दीर्घकाळ लढाईसाठी तयार राहण्याचं आवाहनही केले आहे. कायदे रद्द करणार नाही त्यासाठी शेतकऱ्यांनी सर्वोच्च न्यायालयात जावे, असे कृषिमंत्र्यांनी सांगितले. पंजाबच्या तरुणांनी दीर्घ संघर्षासाठी तयारी करावी. सरवनसिंग पंधेर, नेते, किसान मजदूर संघर्ष समिती कलमनिहाय चर्चेचा प्रस्ताव 'शेतकऱ्यांनी कायदे रद्द करण्याचा आग्रह सोडून कलमनिहाय चर्चा करावी, अशी आमची इच्छा होती,' अशी माहिती केंद्रीय कृषिमंत्री नरेंद्र तोमर यांनी दिली. आजच्या बैठकीतील चर्चा खेळीमेळीत झाली; पण कायदे रद्द करण्यावर शेतकरी संघटना अडून राहिल्याने मार्ग निघाला नाही नरेंद्र तोमर, केंद्रीय कृषिमंत्री बैठकीनंतर पत्रकारांशी बोलताना तोमर म्हणाले, 'वाटाघाटीत मार्ग काढणे शक्य व्हावे म्हणून तीन कृषी कायद्यांवर शेतकऱ्यांच्या प्रतिनिधींनी कलमनिहाय चर्चा करावी, अशी आमची इच्छा होती. त्यावरच आजच्या बैठकीत चर्चा होत राहिली. थोडीबहुत चर्चा 'एमएसपी'वरही (हमीभाव) झाली; पण सोमवारी कोणत्याही निर्णयाप्रत पोहोचता आले नाही. त्यामुळे आठ जानेवारीला दुपारी दोन वाजता पुन्हा बैठक घेण्याचे सरकार आणि शेतकरी संघटनांनी ठरविले; पण ज्या पद्धतीने आज चर्चा झाली त्यानुसार पुढच्या बैठकीत सार्थक वाटाघाटी होऊन समाधानकारक तोडगा निघेल.' 'ज्या पद्धतीने चर्चा सुरू आहे, ती पाहता सरकारने मार्ग काढून आंदोलन संपविण्याची संधी द्यावी,' असे शेतकऱ्यांच्या प्रतिनिधींचे मत असल्याचे तोमर म्हणाले. समितीविषयी मौन शेतकऱ्यांच्या आंदोलनावर तोडगा निघावा म्हणून समिती स्थापन करण्याची सूचना सर्वोच्च न्यायालयाने केली आहे, त्यावर काही विचार झाला काय, असे विचारले असता न्यायालयाच्या विषयात काही टिप्पणी करणे उपयुक्त ठरणार नाही, असे केंद्रीय कृषिमंत्री तोमर म्हणाले. आतापर्यंत झालेल्या सहा फेऱ्यांप्रमाणे शेतकऱ्यांच्या प्रतिनिधींनी आजही विज्ञान भवनात सरकारचे भोजन घेण्यास नकार दिला. त्यांनी सोबत आणलेले आपले जेवण फरशीवर बसून घेतले. 
'मोदी सरकारच्या हटवादीपणामुळे जगभरात भारताची नाचक्की'|Mansi Kshirsagar|Updated: 05 Feb 2021, 06:35:00 PM|हायलाइट्स: शेतकरी संघटनांच्या देशव्यापी ‘चक्का जाम’ला काँग्रेसचा पाठिंबा बाळासाहेब थोरातांची मोदी सरकारवर टीका मोदी सरकार विरोधात दिवसेंदिवस हे आंदोलन तीव्र होत आहे|मुंबईः कृषी कायदे रद्द करावेत या मागणीसाठी दिल्लीच्या सीमांवर ७० दिवसांपासून आंदोलन करत असलेल्या शेतकऱ्यांकडे नरेंद्र मोदी सरकार जाणीवपूर्वक दुर्लक्ष करत आहे. शेतकरी आंदोलन चिरडू पाहणाऱ्या मोदी सरकार विरोधात दिवसेंदिवस हे आंदोलन तीव्र होत आहे. या आंदोलनाचा एक भाग म्हणून संयुक्त किसान मोर्चाने ६ फेब्रुवारी रोजी देशभर तीन तासांच्या चक्काजाम आंदोलनाची हाक दिली आहे. काँग्रेस पक्षाचा या ‘चक्का जाम’ला पाठिंबा आहे, अशी माहिती महसूलमंत्री बाळासाहेब थोरात यांनी दिली आहे. यासंदर्भात थोरात पुढे म्हणाले की, देशाचा अन्नदाता आपल्या न्याय हक्कासाठी रस्त्यावर उतरला आहे. परंतु केंद्रातील भाजपाचे हुकूमशाही सरकार त्यांच्या मागणीकडे दुर्लक्ष करत आहे. कृषी कायदे हे शेतकऱ्यांना देशोधडीला लावणारे आहेत त्यामुळेच ते रद्द करावेत ही मागणी लावून धरत महाराष्ट्रासह देशभर आंदोलन करुन काँग्रेस शेतकऱ्यांच्या पाठीशी खंबीरपणे उभे राहिला आहे. कृषी कायदे मंजूर करवून घेताना संसदेत चर्चा केली नाही. विरोध तीव्र होत असताना आता मात्र मोदी सरकार शेतकऱ्यांशी चर्चा करत असल्याचे केवळ नाटक करत आहे, असं बाळासाहेब थोरात म्हणाले आहेत. वाचाः मोदींविरोधात आवाज उठवणारे नाना पटोले काँग्रेसला नवसंजीवनी देणार? दिल्लीच्या सीमांवर ठाण मांडून बसलेल्या शेतकऱ्यांवर मोदी सरकारने अनन्वीत अत्याचार सुरु केले आहेत. आंदोलक शेतकऱ्यांना अन्न-पाणी मिळू नये अशी कोंडी मोदी सरकारकडून केली जात आहे. दिल्लीत प्रवेश करू नये म्हणून रस्त्यांवर मोठे बॅरिकेड्स लावून तटबंदी उभी केली आहे. रस्त्यावर खिळे ठोकले आहेत, इंटरनेट सेवाही बंद केली आहे. मोठा पोलीस फौजफाटा लावून शेतकऱ्यांचे आंदोलन चिरडून टाकण्याचा प्रयत्न केला जात आहे. शेतकरी आंदोलनाला जगभरातून पाठिंबा वाढत असून मोदी सरकारच्या हटवादीपणामुळे भारताची जगभर नाचक्की होत आहे, असेही थोरात म्हणाले. वाचाः हे नागरिकासांठी घातक; रोहित पवारांनी मोदी सरकारला सुनावलं वाचाः महाविकास आघाडीचे सरकार संधीसाधु; माजी मंत्र्याची टीका 
दिशा रवी अटक : पर्यावरण आंदोलनाशी 'असा' आला दिशाचा संबंध!|Shubhangi Palve|Updated: 16 Feb 2021, 09:34:00 AM||वृत्तसंस्था, नवी दिल्ली : 'टूलकिट'शी संबंध असल्याच्या आरोपावरून पोलिसांनी अटक केलेली पर्यावरण कार्यकर्ती दिशा रवी हिची तात्काळ सुटका करावी, अशी मागणी सामाजिक कार्यकर्ते व पर्यावरणवाद्यांनी सोमवारी केली. दिशाच्या अटकेनंतर देशातील पर्यावरणासाठी झटणाऱ्या तरुण कार्यकर्त्यांनी ऑनलाइन याचिका दाखल केली आहे. युवा पर्यावरणवाद्यांना लक्ष्य करणे थांबवा आणि दिशा रवीची सुटका करा, असे आवाहन या याचिकेच्या माध्यमातून करण्यात आले आहे. दिशाच्या अटकेनंतर लगेचच ही याचिका दाखल करण्यात आली. दरम्यान, टूलकिट प्रकरणी आणखी दोघांविरुद्ध अजामीनपात्र वॉरंट बजावण्यात आले आहे. निकिता जेकब आणि शंतनू अशी त्या दोघांची नावे आहेत. दिशा रवी हिने मुंबईतील वकील निकिता आणि पुण्यातील इंजिनीअर शंतनू यांच्या मदतीने शेतकरी आंदोलनाशी संबंधित ‘टूलकिट’ तयार केले. तसेच भारताची प्रतिमा मलीन करण्यासाठी हे टूलकिट शेअर केले, अशी माहिती दिल्ली पोलिसांनी सोमवारी दिली. पर्यावरण आंदोलनाशी दिशाचा संबंध हवामान बदलामुळे शेतकरी असलेल्या आजी-आजोबांचे जीवन अधिक संघर्षमय झाले. त्यातूनच, बेंगळुरूतील महाविद्यालयीन विद्यार्थिनी दिशा रवी पर्यावरणवादी कार्यकर्ती चळवळीमध्ये ओढली गेली. पर्यावरणाच्या प्रश्नांवर काही वर्षांमध्ये ती आक्रमकपणे आंदोलन करत आहे. आता शेतकरी आंदोलनाशी संबंधित 'टूलकिट'शी संबंध असल्याच्या आरोपावरून दिल्ली पोलिसांनी अटक केल्यानंतर ती राष्ट्रीय पातळीवर चर्चेत आली आहे. स्थानिक आंदोलनांत सहभाग - बेंगळुरूत राहणारी दिशा २१ वर्षांची असून, काही वर्षांपासून पर्यावरणाच्या चळवळीमध्ये सक्रिय आहे. - माउंट कार्मेल महाविद्यालयात ती पदवीचे शिक्षण घेतानाच बेंगळुरू परिसरातील अनेक उपक्रम आणि आंदोलनांमध्ये सहभाग - हवामान बदलावरील देशातील अनेक मोहिमांचा समन्वय करण्यामध्ये दिशा सक्रिय - बेंगळुरूत अनेक आंदोलनांचे आयोजन केले - हवामानातील बदलांच्या विपरित परिणामांविषयी ती विविध माध्यमांमध्ये ती नियमितपणे लिहिते ' फ्रायडे फॉर फ्युचर 'ची सदस्य ग्रेटा थनबर्गने २०१८मध्ये 'फ्रायडे फॉर फ्युचर' हा गट सुरू केला. दिशा रवी त्यामध्ये सहभागी झाली आणि २०१९मध्ये तिने भारतामध्ये या गटाची शाखा सुरू केली. तीच भारतातील या गटाची प्रमुख आहे. दिशाचे आजी-आजोबा शेतकरी होते. हवामानातील बदलांमुळे त्यांच्यावर खूप परिणाम झाला आणि त्यांचे जीवन संघर्षमय झाले, त्यातूनच ती पर्यावरणवादी चळवळीकडे ओढली गेल्याचे तिने गेल्या वर्षी एका मुलाखतीमध्ये सांगितले होते. पर्यावरणवाद्यांचा पाठिंबा - हवामानबदलावरील मतांविषयी दिशा खूप आक्रमक असते, असे तिच्या एका मित्राने सांगितले. - दिशा रवीला वेगवेगळ्या गटांमधून पाठिंबा मिळत आहे. - संयुक्त किसान मोर्चाबरोबरच माजी पर्यावरणमंत्री जयराम रमेश, देशभरातील पर्यावरणवादी कार्यकर्त्यांनी तिला पाठिंबा दिला आहे. विरोधकांकडून देशविरोधी शक्तींचे समर्थन दिशा रवीच्या अटकेला विरोध करणारे आणि त्यांना पाठिंबा देणारे विरोधी पक्ष देशवि रोधी शक्तींचे समर्थन करीत आहेत, अशा शब्दांत भाजपचे प्रवक्ते संबित पात्रा यांनी विरोधकांवर प्रतिहल्ला चढवला. 'दिशाच्या अटकेमुळे देशात दुफळी माजविण्याचे दुष्ट कारस्थान उघड झाले आहे,' असेही ते म्हणाले. 
