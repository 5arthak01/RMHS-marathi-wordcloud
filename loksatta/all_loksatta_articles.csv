URL | title | description | date | content
https://www.loksatta.com/kolhapur-news/swabhimani-shetkari-sanghtana-agitation-over-panchganga-pollution-zws-70-2398323/|पंचगंगा प्रदूषणाबद्दल ‘स्वाभिमानी’चे आंदोलन|मासे मृत्युमुखी पडण्याची वारंवार घटना|February 11, 2021 12:01 am|: शिरोळ तालुक्यात पंचगंगा नदीत दूषित पाण्यामुळे वारंवार मासे मृत्युमुखी पडण्याचे प्रकार वाढत चालल्याने बुधवारी स्वाभिमानी शेतकरी संघटनेच्या कार्यकर्त्यांनी थेट बंधाऱ्यातील नदीपात्रात उतरून आंदोलन केले. संबंधित घटकांवर कारवाई न केल्यास उग्र आंदोलन करण्याचा इशारा दिला. प्रदूषण नियंत्रण मंडळाच्या निष्क्रियतेवर त्यांनी टीकेची झोड  उठवली. पंचगंगा नदीच्या तेरवाड बंधाऱ्यामध्ये दूषित पाण्यामुळे मासे मृत्युमुखी पडण्याचा प्रकार वारंवार घडत आहे. दीड महिन्यापूर्वी असाच प्रकार घडल्यानंतर स्वाभिमानीच्या कार्यकर्त्यांंनी प्रदूषण नियंत्रण मंडळाच्या अधिकाऱ्याला दोरखंडाने बांधून ठेवले होते. त्यावर कार्यकर्त्यांंवर गुन्हा दाखल झाला होता. त्यानंतर मुख्यमंत्र्यांकडे झालेल्या बैठकीत संबंधित घटकांवर कारवाई करावी, उद्योगांना टाळे ठोकावे असा आदेश दिला होता. मात्र पुन्हा एकदा पंचगंगा नदीमध्ये दूषित पाण्यामुळे मासे मृत्युमुखी पडत असल्याचे निदर्शनास आले आहे. शासनाचे लक्ष वेधण्यासाठी स्वाभिमानी शेतकरी संघटनेच्या कार्यकर्त्यांंनी पात्रात उतरून निदर्शने केली. शासनाने बंधाऱ्यावर येऊन बैठक घ्यावी अशी मागणी केली. प्रदूषण नियंत्रण मंडळाचे अधिकारी बंधाऱ्यावर येत नाही तोपर्यंत नदीतून बाहेर न येण्याचा पवित्रा त्यांनी घेतला. घटनास्थळी शासनाचा कोणीही अधिकारी दाखल न झाल्याने कार्यकर्त्यांंमध्ये संतापाची लाट पसरली. संबंधित घटकांवर आणि कारवाई दुर्लक्ष करणाऱ्या प्रदूषण नियंत्रण मंडळाच्या अधिकाऱ्यांवर कारवाई करावी, अशी घोषणाबाजी त्यांनी केली.     First Published on February 11, 2021 12:01 am
https://www.loksatta.com/agralekh-news/editorial-on-pm-narendra-modi-appealed-to-the-farmers-to-withdraw-the-agitation-and-come-to-the-meeting-abn-97-2397502/|इये ‘आंदोलन’जीवियें..|पंतप्रधानांनी चर्चेचे निमंत्रण पुन्हा दिले, ते स्वीकारून चर्चा व्हायला हवी. म्हणजे त्यात मार्ग सापडेल आणि आंदोलन मिटेल..|February 10, 2021 12:09 am|  . पंतप्रधान नरेंद्र मोदी यांचा अमेरिकेचे नवे अध्यक्ष जो बायडेन यांच्याशी अखेर दूरसंवाद झाला ते बरे झाले. गेल्या वर्षी ८ नोव्हेंबरास बायडेन निवडले गेले आणि यंदा २० जानेवारीस ते अध्यक्षपदी आरूढ झाले. म्हणजे इतके दिवस होऊनही बायडेन यांना कार्यबाहुल्यामुळे तसेच मित्रदेशाच्या नेत्यांशी संवाद साधायचा असल्यामुळे मोदी यांच्याशी बोलण्यास सवड मिळाली नसणार. कदाचित यांचे ‘मित्र’ डोनाल्ड ट्रम्प यांच्यावरील महाभियोगाच्या चर्चेमुळे मोदी यांस वाईट वाटू नये असेही या विलंबामागील कारण असू शकेल. खरे तर अध्यक्षपदी बायडेन आणि उपाध्यक्षपदी कमला हॅरिस निवडून आल्यानंतर त्यांचे अभिनंदन करणारे ट्वीट मोदी यांच्याकडून पाठवले गेले. त्या दोघांनी ते रीट्वीट करून मोदी यांना पोचपावती दिली किंवा काय हे कळावयास मार्ग नाही. पण अखेर त्यांच्यात संवाद झाला ते बरे झाले. हा दूरध्वनी मोदी यांनी केला की बायडेन यांनी याचा तपशील जाहीर झालेला नाही. मोदी यांनी बायडेन यांच्याशी लोकशाही मूल्यांविषयी हितगूज केले त्याच दिवशी त्यांनी भारतातील काहींची संभावना आंदोलनजीवी अशी उपहासाने केली हा योगायोग अमेरिकेने इंटरनेट स्वातंत्र्याची महती गायल्यानंतर दुसऱ्याच दिवशी जम्मू-काश्मिरास इंटरनेट स्वातंत्र्य बहाल झाले इतका सूचक नक्कीच नाही. तसेच त्याच दिवशी भारत सरकारने अमेरिकी कंपनी ट्विटरला हजारभर खाती बंद करण्याचा आदेश दिला, हा योगायोगदेखील भारत-अमेरिका संबंधांसाठी तितका महत्त्वाचा नाही; पण आपणास त्याचे महत्त्व असल्याने त्याचा अन्वयार्थ लावावा लागेल. गेल्या आठवडय़ात अमेरिकी संसदेच्या भारतविषयक गटाने (कॉकस) लोकशाही संकेत पाळण्याचे बोधामृत पाजले, हे कारण काही मोदी-बायडेन संवादामागे असणार नाही. या गटाने भारताचे अमेरिकेतील राजदूत तरणजीतसिंग संधू यांच्याशी चर्चा केली. इंटरनेटबंदीचा अमेरिकी परराष्ट्र खात्याने उपस्थित केलेला मुद्दा या गटानेही उचलून धरला. लोकशाही असेल तर अभिव्यक्ती आवश्यक. अभिव्यक्त होण्यासाठी संपर्कसाधने मुक्त हवीत. संपर्कसाधनांवर निर्बंध म्हणजे अभिव्यक्तीवर निर्बंध. तसे होणे हे लोकशाहीची गळचेपी केल्यासारखेच. अमेरिकेच्या वतीने वारंवार हा मुद्दा अधोरेखित केला जातो हे लक्षणीय आहे. तथापि अमेरिकेस धूप न घालण्याचा शूर बाणा आपण दाखवत असल्यामुळे उलट ट्विटरला अधिकाधिक खाती बंद करण्याचे निर्देश आपले सरकार देते ही बाब भारतीयांची ताठ मान अधिकच ताठ करणारी ठरू शकेल. खरे तर अमेरिकी परराष्ट्र खाते किंवा तेथील काँग्रेस सदस्यांचा गट म्हणजे रिहाना किंवा ग्रेटा थनबर्ग नव्हेत. त्यांना आपल्याकडे उडवून लावून त्यांची जागा त्यांना दाखवून दिली गेली. आपणास हे कसे जमले हे जाणून घेण्यात कदाचित बायडेन यांना रस असू शकेल. न जाणो उद्या ट्रम्प यांचे भूत पुन्हा उभे राहिलेच आणि वॉशिंग्टनवर चालून आलेच तर २६ जानेवारीचा शेतकऱ्यांचा दिल्ली मोर्चा ज्या शौर्याने आपण परतवून लावला त्यातून काही बोधामृत मिळते का हे पाहणे हा बायडेन यांचा उद्देश नसेलच असे नाही. असो. पंतप्रधान मोदी यांच्या प्रतिपादनातील खरा महत्त्वाचा मुद्दा आहे तो आंदोलनजीवी अशा परोपजीवी जीवजंतूंचा. हे जीवजंतू आंदोलनावर पोसले जातात असा मोदी यांचा निष्कर्ष अत्यंत ऐतिहासिक ठरतो. हे सूक्ष्म निरीक्षण त्यांनी नोंदवले आणि त्याच दिवशी ट्विटरविरोधात आपल्या सरकारने तक्रार केली यातील कर्मधर्मसंयोग आपण समजून घ्यायला हवा. तो असा की ट्विटर, फेसबुक वा व्हॉट्सअ‍ॅपसारखी संपर्कमाध्यमे कोणत्याही आंदोलनांत प्रचाराचे तेल ओतत असतात. त्यामुळे आंदोलने अधिक चिघळतात. अमेरिकेस, त्यातही बायडेन यांना, या सत्याची जाणीव असण्याची शक्यता नाही. तशी ती असती तर काळजीवाहू अमेरिकी प्रशासनाने कॅपिटॉल हिलवर चालून येणाऱ्यांस रोखण्यासाठी इंटरनेट बंदी जाहीर केली असती. ते त्या सरकारला सुचले नाही. म्हणून अमेरिकेची नाचक्की झाली. यापुढे मात्र ते होईलच असे नाही. कारण मोदी यांच्याशी झालेल्या पहिल्यावहिल्या संवादातून बायडेन यांना योग्य ते मार्गदर्शन मिळाले असणार. उगाच का विश्वगुरू आहोत आपण! रिपब्लिकनांपेक्षा अमेरिकेतील डेमोकॅट्र पक्षीय हे लोकशाही मूल्यांविषयी अधिक संवेदनशील. त्यांच्या जागी एव्हाना ट्रम्प असते तर त्यांनीही अमेरिकेतील या आंदोलनजीवींवर बंदी घालण्याचा विचार केला असता आणि काही ट्विटरखाती बंद करण्याचा निर्णय घेतला असता. भारत हा सर्वात मोठा लोकशाही देश आहे आणि अजस्र बाजारपेठही आहे याकडे कोणी दुर्लक्ष करत नाही. तेव्हा ट्विटरला आपल्या सरकारी आदेशासमोर मान तुकवावीच लागेल. एवढे करोडो समर्थक आणि अनुयायी आहेत आपल्या पंतप्रधानांचे. फट् म्हणता सर्वच्या सर्व सोडून देतील ट्विटर आणि मग आपल्या देशातील रत्ने आणि त्यांच्यासह तृतीयपर्णीही निर्भर्त्सना करू लागतील ट्विटरची. मग कळेल त्या जॅक डोर्सीला आपल्या देशाची ताकद. अभिव्यक्तिस्वातंत्र्य, संपर्कबंदी, आंदोलकांशी केले जाणारे व्यवहार, अल्पसंख्याकांना मिळणारी वागणूक वगैरे मुद्दय़ांवर आपणास काही बोल लावण्याचे औद्धत्य अन्य कोणी दाखवतातच कसे? तेव्हा आताच यावर डोळे वटारले नाहीत तर पुढेही भारताला प्रश्न विचारण्याचा धाडसीपणा डेमोकॅट्रिक नेते करणार नाहीत.  राज्यकर्त्यांना प्रश्न विचारण्याची, सरकारी धोरणांवर टीका करण्याची संस्कृती तेथे ट्रम्प अमदानीतही लोप पावली नव्हती, हे सत्य असेलही. पण या लोकशाहीप्रेमानेच अमेरिकेचा घात केला. योग्य वेळी अमेरिकी प्रशासनाने आवळल्या असत्या मुसक्या समाजमाध्यमी जल्पकांच्या तर पुढचा अनर्थ टळला असता. याआधी काश्मीरच्या मुद्दय़ावर वर्षांनुवर्षे भारतावर सरकारी आणि बिगरसरकारी पातळीवर मोठय़ा प्रमाणात टीका व्हायची. तिची प्रमाणाबाहेर दखल न घेण्याचा व्यवहार्य धोरणीपणा वेळोवेळीच्या सरकारांनी दाखवला. आंतरराष्ट्रीय व्यासपीठांवर मुद्देसूद प्रतिवाद करण्याचे धोरण या काळात अवलंबले गेले. आता ती सबुरी आणि विश्वास शेतकरी आंदोलनाच्या बाबतीत विद्यमान सरकारकडून ढळला असेल. पण म्हणून काय या आंदोलकांनी करतच राहायचे की काय आपले आंदोलन? आणि त्यास अमेरिकेत बसून हे ट्विटरजीवी पाठिंबा देणार, ही तर हद्दच झाली. एकीकडे या आंदोलकांशी सरकारने चर्चेचे सर्व पर्याय खुले ठेवल्याबद्दल या स्तंभात त्यांची प्रशंसाच झालेली होती. अगदी सोमवारीही पंतप्रधानांनी राज्यसभेत चर्चेचे निमंत्रण आणखी एकदा दिले, त्याचेही स्वागतच. हे निमंत्रण स्वीकारून चर्चा व्हायला हवी. म्हणजे त्यात मार्ग सापडेल आणि आंदोलन मिटेल. तसे झाल्यास मग हे आंदोलनजीवी उघडे पडतील एकदाचे. त्यांना तसे उघडे पाडण्याची गरज आहेच. कशावरही आंदोलन करतात यास काय म्हणावे? हा लोकशाहीने दिलेल्या अधिकाराचा शुद्ध अपव्यय ठरतो. एखाद्या मंदिरासाठी आंदोलन केले, जम्मू-काश्मीरचा विशेष दर्जा काढून घेतला जावा यासाठी आंदोलन केले, नालायक काँग्रेसींनी आणलेल्या ‘आधार’ विरोधात आंदोलन केले किंवा अत्यंत अन्याय्य आणि राज्यांच्या अर्थाधिकारावर गदा आणणाऱ्या ‘वस्तू/सेवा करा’विरोधात आंदोलन केले तर आपले सरकार निश्चितच त्याचे स्वागत करेल. पण किरकोळ शेतकऱ्यांच्या किरकोळ मागण्यांसाठी आंदोलन म्हणजे अतिच झाले. आणि त्यातही ‘किमान आधारभूत दर’ रद्द करणार नाही, असे आश्वासन खुद्द आपले पंतप्रधानच देत असताना! त्यावर विश्वास ठेवायचा सोडून आंदोलन करायची गरजच काय? ही आंदोलने होतात कारण काहींचा चरितार्थ त्यावरच अवलंबून असतो म्हणून. तेव्हा या परिच्छेदात उल्लेखलेले सर्व महत्त्वाचे मुद्दे विद्यमान सत्ताधीशांनी विरोधी पक्षांत असताना आंदोलन करून मार्गी लावलेले आहेत. उरलेले मुद्दे तितके काही महत्त्वाचे नाहीत आणि म्हणून त्या विरोधात आंदोलने करण्याची बिलकुल गरज नाही. ज्ञानेश्वरांचे पसायदान ‘इये ग्रंथोपजीविये। विशेषी लोकी इये॥’ असे म्हणत ‘दृष्टादृष्टविजये’ सांगते. त्या ऐवजी या आंदोलनजीवियेंचा बंदोबस्त केल्यास दृष्टादृष्टविजय नक्की. First Published on February 10, 2021 12:09 am
https://www.loksatta.com/pahili-baaju-news/farmer-movement-does-not-belong-to-maharashtra-article-by-radha-krishna-vikhe-patil-abn-97-2401441/|हे आंदोलन महाराष्ट्राचे नाही!|देशातले अनिश्चित ऋतुमान, हवामानातील बदल, पीकपद्धती अशा अनेक गोष्टींमुळे शेतकरी होरपळतो आहे.|February 16, 2021 12:55 am|  भारतीय जनता पक्षाचे विधानसभा सदस्य नवी दिल्लीच्या सीमांवरच २५ नोव्हेंबरपासून रोखण्यात आलेले शेतकऱ्यांचे आंदोलन ज्या तीन कृषी कायद्यांच्या विरोधात आहे, त्या कायद्यांनी प्रत्यक्षात शेतकऱ्यांचा फायदाच होणार आहे, असे सांगणाऱ्या दीर्घ लेखाचा हा पहिला भाग, महाराष्ट्रात यापैकी अनेक सुधारणा आधीपासूनच अमलात आहेत, यावर भर देणारा.. केंद्र सरकारने लागू केलेल्या कृषी सुधारणा कायद्यांवरून पंजाब व हरियाणा या राज्यांतील शेतकरी दिल्लीच्या सीमेवर आंदोलन करीत आहेत. वास्तविक या प्रश्नात मार्ग काढण्यासाठी केंद्र सरकारने चर्चेची दारे सदैव खुली ठेवली आहेत. मात्र आंदोलनावरून दोन गट पडल्याचे चित्र आपण पाहतो आहोत. एक गट रस्त्यावर उतरून आंदोलन करण्याच्या मानसिकतेचा; तर दुसरा गट या नवीन कायद्यांना मूकसंमती देणारा २७ राज्यांतील शेतकऱ्यांचा समूह आहे. या सर्व परिस्थितीचे अवलोकन केले तर, पंजाब आणि हरियाणामधील शेतकरी वगळता देशातील इतर शेतकरी संघटना आंदोलनापासून दूर आहेत. या आंदोलनाबाबत नवीन कायद्यांवर देशाच्या सर्वच भागांमधून प्रतिक्रिया यायला हव्या होत्या. मात्र वस्तुस्थिती फार वेगळी आहे. पंजाब आणि हरियाणा ही दोन राज्ये वगळता इतर राज्यांतील शेतकरी आंदोलनाला पाठिंबा का देत नाहीत याचा विचार केला पाहिजे. देशातले अनिश्चित ऋतुमान, हवामानातील बदल, पीकपद्धती अशा अनेक गोष्टींमुळे शेतकरी होरपळतो आहे. त्याला दिलासा देतानाच बळीराजाला आत्मनिर्भर करण्यासाठी पंतप्रधान आदरणीय नरेंद्रजी मोदी यांच्या नेतृत्वाखाली केंद्र सरकारने कृषी सुधारणा विधेयके मंजूर केली. एकीकडे देश करोनासारख्या वैश्विक महामारीला सामोरा जात असताना, दुसरीकडे देशाची अर्थव्यवस्था पूर्वपदावर आणण्याचेही आव्हान होते. यासाठी प्रधानमंत्र्यांनी १२ मे २०२० रोजी आत्मनिर्भरतेचा संदेश दिला. याचाच भाग म्हणून नवीन कृषी कायद्यांच्या देशात सुरू झालेल्या अंमलबजावणीकडे पाहावे लागेल. ‘मॉडेल अ‍ॅक्ट’ वेगळा नव्हता! नवीन कृषी कायद्याबाबतची मांडणी विचारात न घेताच याबाबत गैरसमज निर्माण करून घेतले आहेत असे वाटते.  यामागे राजकीय भूमिका असू शकतात, परंतु कृषी क्षेत्रातील सुधारणांबाबत वेळोवेळी मागणी करणारे, सल्ले देणारे अचानक याला विरोध करू लागले याचेच आश्चर्य वाटते. यापूर्वी डॉ. मनमोहन सिंग यांच्या नेतृत्वाखालील यूपीए सरकारने ‘मॉडेल अ‍ॅक्ट’ आणला, त्याची देशभर अंमलबजावणीही सुरू झाली. महाराष्ट्रातही सत्तेवर असलेल्या काँग्रेस- राष्ट्रवादी काँग्रेसच्या आघाडी सरकारने कृषी उत्पन्न बाजार समित्यांमध्ये आमूलाग्र बदलांच्या या धोरणाला पाठिंबा दिला. आज जाणीवपूर्वक या कृषी कायद्यांना विरोधाची भूमिका घेणारेच कधीकाळी बदलांच्या बाबतीत मागण्या करीत होते आणि आपल्या पक्षाच्या निवडणूक जाहीरनाम्यात आश्वासने देत होते. मात्र कृषी क्षेत्रातील बदलांची प्रक्रिया पंतप्रधान नरेंद्र मोदीजींच्या नेतृत्वाखाली सुरू झाली तेव्हा भारतीय जनता पक्षाला या बदलांचे श्रेय मिळेल यासाठीच केवळ या मंडळींनी कृषी धोरणाच्या विरोधात सूर लावायला सुरुवात केली, हे कृषी क्षेत्रातील जाणकारांनी लक्षात घेतले पाहिजे. महाराष्ट्रापुरते बोलायचे तर, सध्या सत्तेत असलेल्यांपैकी शिवसेना, राष्ट्रवादी काँग्रेस पक्षाने या कृषी कायद्याला विरोध म्हणून वेळोवेळी बाजू बदलल्या. परंतु ही विधेयके दोन्ही सभागृहांत मंजूर होताना त्यांच्या भूमिका कशा होत्या हे सर्वानी पाहिले. पण एक मात्र नक्की की, राज्यातील शेतकरी या पक्षांच्या नेत्यांमागे भरकटत गेला नाही. कारण महाराष्ट्राने कृषी क्षेत्रातील सुधारणांचा स्वीकार दहा ते बारा वर्षांपूर्वीच केला आहे. या सुधारणांमधील यशस्वी प्रयोग आमचा शेतकरी वर्षांनुवर्षे करीत आहे. राज्याचा कृषीमंत्री म्हणून मला काम करण्याची संधी मिळाली, तेव्हा १९९६ मध्ये प्रथमच ‘अ‍ॅग्रो अ‍ॅडव्हान्टेज’सारखे जागतिक कृषी प्रदर्शन मुंबईत भरवून आपल्या राज्यातील शेतकऱ्यांना कृषी क्षेत्रातील बदलांचे स्वरूप दाखविता आल्याचे मला समाधान आहे. महाराष्ट्रातच काळाच्या ओघात कृषीमंत्री म्हणून घेतलेल्या निर्णयांतून शेतकरी गट /फार्मर्स प्रोडय़ुसर कंपन्या, करार शेती, शेडनेट पॉलीहाऊस, कोल्ड स्टोरेज सुविधा निर्माण करतानाच, काढणीपश्चात तंत्रज्ञानाबाबत शेतकऱ्यांना मार्गदर्शन करणाऱ्या सुविधा निर्माण झाल्याने गावपातळीवरील तरुण शेतकरी कृषी क्षेत्रातील नवीन प्रयोग यशस्वीपणे समोर आणू लागला. ‘शेतकरी ते ग्राहक’ या योजनेमुळे शेतकऱ्यांना आपला उत्पादित माल विकण्याची नवीन संधी निर्माण झाली. कृषी उत्पन्न बाजार समित्यांमध्ये (एपीएमसी) आधुनिकता आणतानाच सुरू असलेल्या तोलाई, हमाली, रुमालाखालील हत्ता पद्धतीच्या पारंपरिक प्रथा बंद करण्यास प्राधान्य दिले गेले. राज्यांतर्गत आणि देशांतर्गत बाजार व्यवस्था शेतकऱ्यांसाठी खुल्या करण्याच्या दृष्टीने झालेल्या निर्णयांचा लाभ शेतकऱ्यांना होत गेल्याने त्याचा सकारात्मक परिणाम असेल हे मला आवर्जून नमूद करावेसे वाटते. चर्चा २० वर्षे झालीच! बाजार समित्यांना स्पर्धात्मक धोरण घेऊन पुढे जावे लागेल. नव्या कृषी कायद्यातून कोठेही बाजार समित्यांची पारंपरिक व्यवस्था संपुष्टात आणण्याचा उल्लेख नाही. पंतप्रधान मा. नरेंद्र मोदीजींनी याची ग्वाही लोकसभेतील भाषणात दिली. तरीही उगाचच याबाबतीतला आगडोंब का पेटविला जातो? या प्रश्नाच्या मुळापर्यंत जाण्याची खरी गरज आहे. सरकार कृषी कायदे जबरदस्तीने लादत आहे किंवा ‘कृषी विधेयक आणताना चर्चा करण्यात आली नव्हती’ असा एक आरोप केला जातो. खरे तर या कायद्यांवर साधारण दोन दशकांपासून चर्चा सुरू होती. शेती सुधारणा कायदे आणावेत याबाबत विचार करण्यासाठी २००० साली शंकरलाल गुरू समिती नेमण्यात आली होती. त्यानंतर २००३ मध्ये मॉडेल एपीएमसी कायदा, २००७ चे एपीएमसी नियम आणण्यात आले. २०१० मध्ये हरियाणा, पंजाब, बिहार आणि पश्चिम बंगालच्या कृषीमंत्र्यांची एक समिती स्थापन करून या कायद्यांवर चर्चा झाली होती. २०१७ मध्ये मॉडेल एपीएमसी कायदा आणण्यात आला. तत्पूर्वी २०१५ साली केंद्र सरकारने शांताकुमार समिती स्थापन केली होती. आधीच्या कायद्यांत असलेल्या शेतमालाच्या किमान आधारभूत किमतीचा (एमएसपी) फायदा फक्त ६ टक्के शेतकऱ्यांना होत असल्याचा दावा त्यांनी केला होता. त्यानुसार १९९१ साली भारतीय अर्थव्यवस्था जगाला खुली करण्यात आल्याच्या धर्तीवर सरकारी नियंत्रणात असलेली शेतमालाची खरेदी-विक्री खुल्या पद्धतीने करण्यासाठी कायदा आणण्याचे ठरवण्यात आले. खासगी गुंतवणुकीने नफा.. नव्या शेतीसुधारणा कायद्यांचे अनेक फायदे आहेत. शेतकऱ्यांना यापूर्वी आपला शेतमाल कृषी उत्पन्न बाजार समितीमध्ये आणून विकावा लागत असे. आता शेतकरी थेट खासगी कंपन्यांना किंवा परवानाधारक व्यापाऱ्याला आपला शेतमाल आपसातील सामंजस्याने ठरलेल्या किमतीला विकू शकतो. त्यामुळे शेतकऱ्याला आपल्या शेतमालाचे भाव वाढवता येतील. सरकारकडून सध्या २४ प्रकारचा शेतीतील उत्पादने ‘एमएसपी’द्वारे खरेदी केली जातात. त्यात गहू, तांदूळ आणि डाळी आहेत. शेतकऱ्यांना खुल्या धोरणाचा फायदा होईल. या कायद्यामुळे खासगी गुंतवणूकदार शेतमाल खरेदी, शेतमाल साठवणूक या गोष्टींमध्ये सहभागी होऊ शकतील. त्यामुळे शेतकऱ्यांसाठी शेती नफा देणारी ठरेल. शेतीत खासगी गुंतवणूक आल्यामुळे शेती आणि शेती करण्याच्या पद्धतींचा दर्जा सुधारेल. जास्त चांगल्या दर्जाची उत्पादने बाजारात येऊ शकतील. अत्यावश्यक वस्तू कायद्यातल्या दुरुस्तीमुळे अन्नधान्य, डाळी, खाद्यतेले आणि कांदा या वस्तू आपत्कालीन परिस्थिती वगळता इतर वेळी बाजारात मुक्त करण्यात आल्या आहेत. शेतकऱ्यांना कंत्राटी पद्धतीने शेती करून आपला शेतमाल थेट कंपन्यांना विकता येईल. त्यासाठी मध्यस्थांची गरज उरणार नाही. शेती खासगी क्षेत्रासाठी खुली केल्यामुळे मंडी कर आणि राज्यांचे इतर कर न लावता माल थेट विकता येईल. त्यामुळे तो ग्राहकांनाही स्वस्तात मिळू शकेल. एका बाजूला शेतकऱ्यांना अधिकचा भाव मिळेलच, त्याच वेळी ग्राहकांना वाजवी दरात माल मिळेल. या लेखाचा दुसरा भाग- ‘पंजाबचाच विरोध का?’ – उद्याच्या अंकात First Published on February 16, 2021 12:09 am
https://www.loksatta.com/desh-videsh-news/pm-narendra-modi-motion-of-thanks-on-president-address-lok-sabha-sgy-87-2398146/|काँग्रेससारखा गोंधळलेला पक्ष देशाचं भलं करु शकत नाही – नरेंद्र मोदी|"राष्ट्रपतींच्या अभिभाषणावरील चर्चा
"|February 10, 2021 06:38 pm|“राष्ट्रपतींचं भाषण भारतातील १३० कोटी नागरिकांच्या संकल्पशक्तीचा परिचय आहे. संकटाच्या काळातही हा देश कसा आपला मार्ग निवडतो आणि यश मिळवत पुढे चालत राहतो हे सर्व राष्ट्रपतींनी आपल्या अभिभाषणात सांगितलं. त्यांचा प्रत्येक शब्द देशवासियांमध्ये विश्वास निर्माण करणारा आहे. त्यांचे आभार जितके व्यक्त करु तितकं कमी आहे,” असं नरेंद्र मोदींनी यावेळी सांगितलं. अर्थसंकल्पीय अधिवेशनात राष्ट्रपतींच्या अभिभाषणावरील चर्चेदरम्यान नरेंद्र मोदींनी हे वक्तव्य केलं. मोदींनी यावेळी महिला खासदारांचं विशेषकरुन अभिनंदन केलं. “जेव्हा ब्रिटीश भारत सोडून गेले तेव्हा भारताला कधीही कोणी राष्ट्र बनवू शकणार नाही असं म्हणाले होते. पण भारतवासीयांनी ही शंका खोडून काढली. आपण जगासाठी आशेचा किरण म्हणून उभे राहिलो आहोत. अनेक निवडणुका झाल्या, सत्ता परिवर्तन झाले. लोकांनी नवीन सत्ताबदल स्वीकारले आणि लोकशाही बळकट केली,” असं नरेंद्र मोदी म्हणाले. “स्वामी विवेकानंद यांनी प्रत्येक देशाला एक संदेश द्यायचा आहे, जो त्याला पोहोचवायचा असतो. प्रत्येक देशाचं एक मिशन असतं ते पूर्ण करायचं असतं. प्रत्येक देशाची एक निती असते जी प्राप्त करायची असते असं सांगितलं होतं. करोना संकटात भारताने स्वत:ला सांभाळलं आणि इतरांना मदत केली. भारताने आत्मनिर्भर होऊन एकामागोमाग एक अनेक पावलं उचलली,” असं नरेंद्र मोदींनी सांगितलं. The post-COVID world is turning out to be very different. In such times, remaining isolated from global trends will be counter-productive. We’ll have to emerge as a strong player. That is why, India is working towards building an Aatmanirbhar Bharat: PM Narendra Modi in Lok Sabha — ANI (@ANI) “जगाने ज्याप्रकारे संकट झेललं आहे त्यानंतर अशा स्थितीत भारत जगापासून दूर राहू शकत नाही. आपल्याला एक महत्वाचा देश म्हणून पुढे यायचं आहे. फक्त लोकसंख्येच्या आधारे आपण हे करु शकत नाही. नवीन वर्ल्ड ऑर्डरसाठी भारताला सशक्त व्हावं लागेल. त्यासाठी आपल्याला आत्मनिर्भर व्हावं लागेल,” असं नरेंद्र मोदींनी सांगितलं. आत्मनिर्भर होण्यासाठी जे बदल आवश्यक आहेत ते करावे लागतील असंही त्यांनी सांगितलं. Today we can hear ‘Vocal for Local’ in every corner of India. People look for local. This sense of self-respect is working a lot for Aatmanirbhar Bharat: PM Narendra Modi in Lok Sabha — ANI (@ANI) “करोना संकटात एका अज्ञात शत्रूविरोधात आपण लढत होतो. मोठ्या देशांनी गुडघे टेकले असताना भारतात काय होईल याबाबतही शंका निर्माण केली जात होती. पण लोकांच्या शिस्तीमुळे आपण जगाला करुन दाखवलं आहे. आपण घऱात बसून आपल्या त्रुटींसोबत लढू, पण विश्वासाने सामोरं जाण्याचा निर्धारही केला तरच जग स्वीकार करेल,” असं नरेंद्र मोदींनी सांगितलं. “करोना संकटातही आम्ही बदल सुरु ठेवले. भारतासारख्या अर्थव्यवस्थेला सावरण्यासाठी काही पावलं उचलणं गरजेचं होतं. त्याचा परिणाम आज गाड्यांचा सेल मोठ्या प्रमाणात होत आहे. जीएसटी संकलनेदेखील वाढत आहे. करोना संकटात तीन कृषी कायदेही आणण्यात आले. कृषी क्षेत्र कित्येक वर्षांपासून ज्या आव्हानांना सामोरं जात आहे त्यासाठी आम्ही प्रयत्न केले आहेत. त्या आव्हानांना आतापासून सामोरं जावं लागेल. येथे जी चर्चा झाली आहे आणि त्यातही काँग्रेसच्या सदस्यांकडून ते रंगावरुन चर्चा करत आहेत. त्यामधील कंटेंटवर चर्चा केली असती तर बरं झालं असतं,” अशी टीका नरेंद्र मोदींनी केली. “आपल्याला एक गोष्ट समजून घ्यावी लागेल ती म्हणजे दिल्लीबाहेर जे आंदोलन सुरु आहे तेथील शेतकरी चुकीच्या माहितीचे शिकार झाले आहेत. आंदोलन करणाऱ्या सर्व शेतकऱ्यांच्या भावनांचा सरकार आणि हे सभागृह आदर करतं. यासाठीच सरकारचे मंत्री त्यांच्याशी सतत चर्चा करत आहेत. आदर आणि सन्मानाने करत आहेत,” असं नरेंद्र मोदींनी सांगितलं. “कृषी कायद्यांमध्ये काही कमतरता असेल तर बदल करण्यात काही समस्या नाही. त्यांनी काही नेमकी गोष्ट सांगितली तर बदल करण्यात कोणताही संकोच नाही. कायदे लागू केल्यानंतर देशात कोणतीही मंडी, एमएसपी बंद झालेलं नाही. हे सत्य असून हे लपवून चर्चा करणं योग्य नाही. कायदा झाल्यानंतर खरेदीतही वाढ झाली आहे,” असं नरेंद्र मोदींनी सांगताच विरोधकांनी जोरदार गदारोळ केला. This House, our Government and we all respect the farmers who are voicing their views on the farm bills. This is the reason why senior Ministers of the Government are constantly talking to them. There is great respect for the farmers: PM Modi in Lok Sabha — ANI (@ANI) “हा हल्ला, अडचण निर्माण करण्याचा प्रयत्न एका रणनीतीचा भाग आहे. ज्या अफवा पसरवल्या आहेत त्या समोर येतील यासाठी गोंधळ घालण्याचा खेळ सुरु आहे,” असं नरेंद्र मोदींनी म्हटलं. “आधी जे हक्क, व्यवस्था होत्या त्या नवीन कायद्यांनी काढून घेतलं आहे का हे शेतकऱ्यांनी सांगावं. पर्याय असताना विरोध का सुरु आहे. जिथे जास्त फायदा तिथे शेतकरी आपला माल विकू शकतात. या कायद्यात कोणतंही बंधन नसून पर्याय आहेत. जर कायदा लादला असेल तर विरोध करु शकतो,” असं नरेंद्र मोदींनी सांगितलं. Farm laws were passed through an Ordinance & later by Parliament. No mandis were shut after the implementation of these laws, MSP did not end anywhere in the nation. It’s a truth which we hide, it has no meaning. Purchase on MSP increased after the laws were formed: PM Modi in LS — ANI (@ANI) “जे झालंच नाही त्याबद्दल भीती निर्माण केली जात आहे. हा सरकारच्या नाही तर लोकशाहीवर विश्वास असणाऱ्या संपूर्ण देशासाठी चिंतेचा विषय असला पाहिजे,” असं मत नरेंद्र मोदींनी व्यक्त केला. “आम्ही मागितलं नाही तर दिलं का असं विचारलं जात आहे. घ्यायचं की नाही याचा पर्याय आम्ही दिला आहे. देश मोठा आहे…एखाद्या ठिकाणी फायदा आणि एखाद्या ठिकाणी नुकसान होऊ शकतं. देशात हुंडाविरोधी, तिहेरी तलाक कायदे करण्याची मागणी कोणी केली नव्हती. पण प्रगतीशील समाजासाठी हे आवश्यक असतं. बालविवाह रोखणाऱ्या कायद्याची कोणी मागणी केली नव्हती. मुलींच्या लग्नाचं वय वाढवण्याची मागणी कोणी केली नव्हती. पण या सर्वांची गरज असते. इतके बदल झाले ते समाजाने स्वीकारले की नाही?,” अशी विचारणा नरेंद्र मोदींनी केली. “सहा दशकांपासून सत्तेत राहिलेल्या काँग्रेस पक्षातच मतभेद आहेत. लोकसभेतील खासदार एका बाजूने आणि राज्यसभेतील दुसऱ्या बाजूने विचार करतात. काँग्रेससारखा गोंधळलेला पक्ष देशाचं भलं करु शकत नाही. काँग्रेसचे वरिष्ठ नेते राज्यसभेत आहेत पण ते विस्तृत चर्चा करतात,” अशी टीका नरेंद्र मोदींनी केली. “छोट्या शेतकऱ्यांचाही विचार केला पाहिजे. कौटुंबिक वादांमुळे शेतकऱ्यांच्या जमिनी छोट्या होऊ लागल्या आहेत. शेतकऱ्यांना मार्गदर्शन करणं आणि हात पकडून पुढे नेणं गरजेचं आहे. रोजगार निर्मिती आणि देशात एक नवी बाजारपेठ मिळण्याची संधी आपल्याकडे आहे,” असा विश्वास नरेंद्र मोदींनी व्यक्त केला.   First Published on February 10, 2021 4:22 pm
https://www.loksatta.com/lokmanas-news/lokmanas-poll-opinion-readers-akp-94-9-2396133/|लोकमानस : तटस्थ अभिव्यक्तीचाही आदर ठेवला पाहिजे!|सध्या आपण सारे ‘ग्लोबल व्हिलेज’मध्ये राहात असलो, तरी ‘हे विश्वचि माझे घर’ ही आपल्या भारतीय संस्कृतीने जगाला दिलेली प्रेरणा आहे.|February 8, 2021 12:18 am|‘प्रतिवाद आणि प्रतारणा’ या अग्रलेखात (६ फेब्रुवारी) सर डॉन ब्रॅडमन यांनी दक्षिण आफ्रिका संघात ‘एकही कृष्णवर्णीय खेळाडू कसा नाही?’ असे विचारल्यानंतर निर्माण झालेले वर्णद्वेषी वादंग आणि भारतातील शेतकरी आंदोलनाबाबत सायना नेहवाल, सचिन तेंडुलकर, अक्षयकुमार, विराट कोहली यांनी दिलेल्या प्रतिक्रिया यात तुलनाच होऊ शकणार नाही. शेतकरी आंदोलन सुरू होऊन बरेच दिवस झाले असले तरी, कोणी केव्हा व्यक्त व्हायचे व केव्हा व्यक्त होऊ नये हा प्रत्येकाच्या वैयक्तिक अभिव्यक्तीचा भाग आहे. शेतकरी आंदोलन हे भारतातील कृषी कायदे लागू झाल्यानंतर त्या कायद्यांना विरोधासाठीचे आंदोलन आहे. त्याबाबत रिहानासारख्या परदेशी नागरिकास मत व्यक्त करणे अथवा साथ देण्याचा अधिकार आहे. त्याप्रमाणेच, देशातील कृषीविषयक कायद्यांचा प्रश्न ही आमची अंतर्गत बाब आहे, असे मत भारतात तारे-तारकांनी व्यक्त केले तर बिघडले कुठे? तसेच आज सरकारच्या एखाद्या योजनेबाबत कोणी चांगले उद्गार काढले की लगेच त्याच्यावर त्या पक्षाचा शिक्का मारला जातो आणि विरोध केला तर त्याला लगेच विरोधी गटाचा शिक्का बसतो, एवढा उथळपणा सर्वत्र दिसतो. तटस्थतेने अभिव्यक्त होण्यास कुठे जागा उरलेली दिसत नाही. अभिव्यक्ती स्वातंत्र्य प्रत्येकाला असते. तटस्थपणे व्यक्त केलेल्या मतांचाही आदर ठेवला पाहिजे. सध्या आपण सारे ‘ग्लोबल व्हिलेज’मध्ये राहात असलो, तरी ‘हे विश्वचि माझे घर’ ही आपल्या भारतीय संस्कृतीने जगाला दिलेली प्रेरणा आहे. मानवतेबाबत कुठे दुखतखुपत असेल तर या वैश्विक खेड्यातील भावंडे आक्रोश व्यक्त करणारच. अमेरिकेतील रिहाना वा स्वीडनमधली ग्रेटा थनबर्ग यांनी शेतकरी आंदोलकांच्या होणाऱ्या दडपशाहीचा निषेध व्यक्त केला तर इतका थयथयाट व्हायचे कारण नाही. ‘कोण रिहाना नि कोण ग्रेटा, हा भारतविरोधी प्रचार खोटा’ असे सांगत कविमनाची मंडळी शासनव्यवस्थेला दुजोरा देत आहेत. पण कित्येकांना देशोधडीला लावू शकणाऱ्या बाबींविरुद्ध लोकशाहीत आवाज उठवलाच पाहिजे; नाही तर ‘ग्रीन वॉझ माय व्हॅली’ अशी आपली अवस्था होईल! ‘प्रतिवाद आणि प्रतारणा’ हा अग्रलेख (६ फेब्रुवारी) वाचला. कोणत्याही राजकीय विषयावर भूमिका घेताना राष्ट्रीय एकतेचा नारा देणे आणि स्वत:चे राष्ट्रप्रेम अधोरेखित करणे हा भारतातील तथाकथित तारे-तारकांसाठी सर्वात सुरक्षित आणि सोपा मार्ग बनला आहे असे वाटते. असे केल्यामुळे विषयाच्या खोलात जावे लागत नाही, बारकाव्यांकडे दुर्लक्ष करता येते आणि समाजातील एका मोठ्या गटाची सहानुभूती मिळण्याची खात्री असते. त्यातून समाजातील आपले ‘विशेष’ स्थानही पक्के करता येते आणि सरकारला दुखावण्याचाही प्रश्न येत नाही. इतके सगळे फायदे देणारी राष्ट्रप्रेमाची भूमिका ही या तारे-तारकांसाठी एक ‘बम्पर ऑफर’ बनली आहे. एखादा विषय राजकीयदृष्ट्या अवघड बनला की त्यामध्ये ‘परकीय शक्ती हस्तक्षेप करत आहेत’ असा बागुलबोवा निर्माण करण्याची पद्धत आपल्याकडे रूढ होऊ पाहात आहे. असे केले की बाकीचे सगळे मुद्दे आपोआप दुय्यम बनतात आणि राष्ट्रप्रेम अतिशय महत्त्वाचे वाटू लागते. या राष्ट्रप्रेमाच्या रेट्यापुढे मग तो मूळ विषयच बाजूला पडतो. विविधतेने नटलेल्या आपल्या देशाची एकसंधता अबाधित ठेवण्यासाठी राष्ट्रप्रेमाची भावना अतिशय महत्त्वाची आहे, हे कुणीच अमान्य करणार नाही. पण देशातील कोणत्याही प्रश्नाला बगल देण्यासाठी आणि कोणत्याही मुद्द्यावर वरवंटा फिरवण्यासाठी वारंवार राष्ट्रप्रेमाचा मुद्दा ब्रह्मास्त्राप्रमाणे वापरणे म्हणजे या राष्ट्रीय भावनेचा गैरफायदा घेण्यासारखे आहे. ‘परस्परांवर कौतुक वर्षाव’ ही बातमी (लोकसत्ता, ७ फेब्रुवारी) वाचली. सर्वोच्च न्यायालयातील न्या. एम. आर. शहा आणि पंतप्रधानांनी एकमेकांवर स्तुतिसुमने उधळली आहेत. यात कदाचित न्यायमूर्तींनी भविष्याची आणि पंतप्रधानांनी वर्तमानाची सोय केली असावी. परिणामी सोयीनुसार ‘भविष्य निर्वाह पदनियुक्ती’ आणि सोयीनुसार ‘सर्वोच्च निर्णय’ असा काहीतरी व्यवहार झाला असावा काय? तथापि न्या. शहा यांना आपण एका औपचारिक व्यासपीठावरून बोलत आहोत आणि जे काही बोलत आहोत त्याच्या परिणामी राजकीय विचारवंत मॉण्टेस्क्यू यांच्या ‘शक्तीचे पृथक्करण’ सिद्धान्ताचे चिरहरण तसेच भारतीय संविधानाचे हनन होणार आहे याचे तरी किमान भान ठेवायला हवे होते. कायदे मंडळ, न्यायपालिका आणि कार्यकारी मंडळ हे संसदीय लोकशाहीचे महत्त्वाचे घटक आहेत. प्रत्येक घटकाला आपले काम मोकळेपणाने करता यावे आणि कुठलाही घटक निरंकुश सत्तेकडे जाणार नाही अशा प्रकारचे हे संतुलन असून संगनमत नाही. अशा प्रकारचे संगनमत म्हणजे भारतीय संविधान आणि लोकशाहीसमोरील गंभीर आव्हान आणि संकट समजण्यात गैर नाही. ‘परस्परांवर कौतुक वर्षाव;  मोदींची न्यायव्यवस्थेवर आणि न्यायमूर्तींची मोदींवर स्तुतिसुमने’ हा मुख्य बातमीचा मथळा (लोकसत्ता, ७ फेब्रुवारी) वाचताना अपरिहार्यपणे संस्कृतमधील ‘परस्परं ते प्रशंसन्ति, अहो रूपम अहो ध्वनि:’ श्लोक आठवला. पण कदाचित लागोपाठ दोन निवडणुकांत पंतप्रधान मोदी यांना अभूतपूर्व बहुमत मिळाले असल्याने न्यायसंस्थेबद्दलच नव्हे तर कोणत्याही गोष्टीबद्दल सामान्य नागरिकांना काय वाटते ते आपोआप कळत असावे! न्यायमूर्ती शहा यांनाही पंतप्रधान चैतन्यमूर्ती, द्रष्टे वगैरे वाटले हे त्यांनी बहुमताचा पुरावा ग्राह््य मानला असावा याचे निदर्शक आहे असे म्हणू या! – ‘ऊटपटांग वि. उथळ’ हा अग्रलेख (५ फेब्रुवारी) वाचला. कथित धर्मपालनाचा अतिरेक करणाऱ्यांची संभावना आणि चिकित्सा अत्यंत कठोरपणे करणाऱ्या नरहर कुरुंदकरांच्या भूमिकेविषयी अधिक काही सांगणे महत्त्वाचे वाटते. स्वत:ला जडवादी म्हणवून घेणाऱ्या कुरुंदकरांजवळ असणारी परमसहिष्णुता हे त्यांचे वैशिष्ट्यपूर्ण मोठेपण होते. आपल्या मतांच्या प्रतिपादनातील आग्रहापेक्षा माणसातील माणूसपण त्यांना महत्त्वाचे वाटे. माणसाशी असणारे प्रेमाचे, जिव्हाळ्याचे नाते जपण्याला, त्याला समजून घेण्याला त्यांनी सदैव अग्रक्रम दिला. पण हे करीत असताना ते आपल्या मतावर ठाम राहिले. समोरच्याला समजून घेत त्याच्या विचाराचे सामर्थ्य व मर्यादा स्पष्ट करत ते आपली मते अत्यंत नेमकेपणाने व प्रभावीरीत्या मांडत गेले. आपल्या मतांची अभ्यासपूर्ण मांडणी करत असताना त्यांना छेद देणारी मते असणाऱ्यांचा त्यांनी कधी दुस्वास केला नाही. महामहोपाध्याय यज्ञेश्वरशास्त्री कस्तुरे, रसचर्चेवर अधिकारवाणीने बोलणारे संस्कृतचे गाढे व्यासंगी एकनाथ महाराज खडकेकर तसेच संस्कृतचे गाढे अभ्यासक, आस्तिकतेने व धार्मिक श्रद्धेने जीवन जगणाऱ्या अनेक विद्वानांसमोर नतमस्तक होताना कुरुंदकरांना मी पाहिले आहे. ‘‘आस्तिकांना ‘देव आहे’ म्हणण्याने आपले काही नुकसान होत नाही, हे मला समजू शकते. त्याचप्रमाणे माझ्या ‘देव नाही’ म्हणण्याने त्यांचेही काही नुकसान होत नाही. हे समजून घेण्याची बुद्धी त्यांच्याजवळ असावी, इतकीच आपली अपेक्षा आहे,’’ असे कुरुंदकर म्हणत. द्वेषमूलक टीका त्यांनी कोणत्याही धर्माविरुद्ध कधी केली नाही. ‘ऊटपटांग वि. उथळ’ हे संपादकीय (५ फेब्रुवारी) वाचले. शार्जिल उस्मानी या ऐन विशीतील कोवळ्या तरुणाने जे वादग्रस्त विधान केले, त्याचा संदर्भ लक्षात घेणे आवश्यक आहे. २२ जून २०१७ रोजी जुनैद या अवघ्या १५ वर्षीय युवकावर व त्याच्याबरोबरच्या दोन जणांवर धावत्या रेल्वेमध्ये हल्ला झाला. दिल्लीजवळच्या बल्लभगढ आणि ओखला स्थानकांदरम्यान भर गर्दीत जुनैदवर चाकूने सपासप वार अनेक वेळा करण्यात आले आणि त्यात त्याचा मृत्यू झाला. असे करताना मुस्लीम आहेत म्हणून त्या तिघांचा उद्धार करण्यात आला आणि जखमी अवस्थेत त्यांना ओखला स्थानकावर फेकून देण्यात आले. या घटनेच्या संदर्भात बोलताना, एकामागोमाग इतके वार होत असताना एकही जण (प्रवासी हिंदू) मदतीसाठी पुढे आला नाही, याबाबत शार्जिल आपली उद्वेगाची भावना व्यक्त करत होता. ती व्यक्त करताना त्याचा तोल सुटून तो ‘हिंदू मन सडलं आहे’ असं बोलून गेला. याच संदर्भात बोलताना अनेक ‘झुंडबळी’ ते ‘विनोदवीर फारुकी’ला घडणाऱ्या तुरुंगवासाचा उल्लेख करून शार्जिल मूलत:, आज कुठे काय घडू शकेल त्याबाबत सांगू शकत नाही अशी परिस्थिती निर्माण झाली असून मुस्लीम तरुणाच्या मनात कशी असुरक्षिततेची भावना निर्माण झाली आहे, यावर भर देत होता. आज एखाद्या मुस्लीम घरातील मुलगा घराबाहेर पडताना त्याची आई ‘सुरक्षित परत ये’ इतकेच म्हणते, या आशयाचे विधान करून शार्जिल अगतिकतेची भावना व्यक्त करत होता. अशी अभिव्यक्ती अतिरेकी, प्रक्षोभक व अगदी ऊटपटांगही कशी ठरेल? भावुक होऊन त्याने चुकीचे शब्द जरूर वापरले असतील, परंतु संविधान आणि सुज्ञ हिंदूंकडून अल्पसंख्याकांचे रक्षण व्हावे, इतकी अपेक्षा व्यक्त करण्यापलीकडे त्यात मोठा अर्थ शोधणे अतिशयोक्तच ठरेल. संपादकीयात इतिहासात अनेक हिंदू समाजसुधारकांनी व हमीद दलवाईंसारख्या मुस्लीम सुधारकांनी केलेल्या विधानांकडे लक्ष वेधलेच आहे. न्यायाची चाड असणे, अन्यायाची चीड असणे हा गुन्हा कसा ठरू शकेल? उलट ती अभिव्यक्ती मोठ्या मनाने आणि संवेदनशीलतेने समजून घेतली तर समाज सुधारणा संभवते, असे इतिहासाने दर्शवून दिलेलेच आहे. अगतिकतेच्या अभिव्यक्तीला (कुणी नेते म्हणतात तसे) ‘छातीठोक’पणे केलेले ‘देशद्रोही’ विधान वा ‘धार्मिक भावना दुखावणारं’ विधान म्हणणे सयुक्तिक ठरू शकते का? First Published on February 8, 2021 12:18 am
https://www.loksatta.com/manoranjan-news/kangana-tweet-about-meena-harris-is-using-her-aunt-kamla-harris-name-for-brand-building-dcp-98-avb-95-2401404/|‘हे असं काहीतरी होणार मला ठाऊक होतं’, कंगनाच्या निशाण्यावर मीना हॅरिस|कंगनाचे ट्वीट चर्चेत आहे.|February 15, 2021 07:00 pm|बॉलिवूडची क्वीन अभिनेत्री कंगना रणौत आपल्या वादग्रस्त वक्तव्यांमुळे नेहमीच चर्चेत असते. सोशल मीडियाच्या माध्यमातून कंगना आपलं मत व्यक्त करत असते. सोशल मीडियावरील पोस्टमुळे अनेकदा ती वादातही अडकली आहे. दरम्यान कंगनाने आता एक नवं वक्तव्य केलं असून त्यात तिने मीना हॅरीसवर निशाणा साधला आहे. मीना हॅरिस ही अमेरिकेच्या उपराष्ट्रपती कमला हॅरिस यांची भाची आहे. कंगनाने ‘न्यु यॉर्क पोस्ट’चे ट्विट रिट्विट केले आहे. “हे असं काहीतरी होणार मला ठाऊक होतं. कालच मी ट्विट करुन यासंदर्भातील भविष्यवाणी करत लिब्रल (उदारमतवादी लोकांना) माझ्या खोचक ट्विटने जळफळाट करणारा टोमणा मारण्याची संधी गमावली. हा हा हा… असो पुढच्या वेळेस करेन मी हे…”, अशा अर्थाचं ट्विट कंगनाने केलं आहे. I knew this was coming, wish had done this prophecy here on twitter based on my my intuition yesterday, lost an opportunity to tease librus with my …Ha Ha Ha arrogant total ass burner tweet… anyway next time — Kangana Ranaut (@KanganaTeam)   मीना हॅरीसने भारतात सुरू असलेल्या शेतकरी आंदोलनाचे समर्थन करताच कंगनाने तिच्यावर निशाना साधला होता. कंगनाने पहिल्यांदाच कोणावर टिका केली नाही. तर, या आधी कंगनाने ट्विटरच्या सीईओवर देखील निशाना साधला होता. कंगना लवकरच ‘थलाइवी’ या चित्रपटात दिसणार आहे. या चित्रपटात ती तामिळनाडूच्या दिवंगत माजी मुख्यमंत्री जयललिता यांची भूमिका साकारत आहे. याशिवाय तिचा ‘तेजस’ हा चित्रपटही प्रेक्षकांच्या भेटीला येत आहे. सध्या कंगना ‘धाकड’ या चित्रपटाच्या चित्रीकरणात व्यस्त आहे. First Published on February 15, 2021 6:57 pm
https://www.loksatta.com/desh-videsh-news/sachin-tendulkar-does-not-deserve-bharat-ratna-award-says-congress-mp-jasbeer-s-gill-aau-85-2396053/|सचिन तेंडुलकर भारतरत्नसाठी लायक नाही – काँग्रेस खासदार|"इतर भारतीय सेलिब्रेटिंवरही केली टीका
"|February 7, 2021 04:43 pm|भारताचा माजी क्रिकेटपटू सचिन तेंडुलकर भारतरत्नसाठी लायक नाही, असं वादग्रस्त विधान काँग्रेस खासदार जसबीर एस. गिल यांनी केलं आहे. एएनआयशी बोलताना त्यांनी शेतकऱ्यांच्याविरोधात बोलणाऱ्या भारतातील सेलिब्रेटिंवर टीका केली. Akshay Kumar’s IQ is such that he asks PM if he eats mangoes… getting him to tweet shows govt is afraid. People who spoke against farmers don’t have conscience. Sachin Tendulkar toed govt’s line to get his son into IPL. He doesn’t deserve Bharat Ratna: Congress MP Jasbir S Gill — ANI (@ANI) खासदार गिल म्हणाले, “जो अक्षयकुमार पंतप्रधानांना तुम्ही आंबे खाता का? किंवा इतर काय खाता? असं विचरतो. त्याचा बुद्ध्यांक यापेक्षा जास्त नाही. या व्यक्तीचं म्हणणं कोणीही गांभीर्यानं घेत नाही. त्यामुळेच शेतकऱ्यांविरोधात ट्विट करुन सरकारची आतली भीती बाहेर आली आहे. शेतकऱ्यांच्या विरोधात ज्यांनी विधानं केली त्यांची लायकी नाही, त्यांचा आत्मसन्मान संपलेला आहे. मी आधीच म्हटलं होत की, सचिन तेंडुलकरने केवळ आपल्या मुलाला आयपीएलमध्ये जागा मिळावी यासाठी सरकारची लाईन बोलून दाखवली. मी जनतेवर हे सोडून देतो की त्यांनी निर्णय घ्यावा की, हा माणूस भारतरत्नच्या लायकीचा आहे का? मला तर सचिन तेंडुलकर भारतरत्नच्या लायकीचा वाटतं नाही” गिल यांच्या या विधानाचा व्हिडिओ सोशल मीडियात व्हायरल झाल्यानंतर त्यावर अनेकांनी संमिश्र प्रतिक्रिया दिल्या आहेत. अनेकांनी गिल यांना तुम्हाला कोणी गांभीर्यानं घेत का ते आधी बघा असा सल्ला दिला आहे तर काहींनी गिल यांच्या भूमिकेला पाठिंबा दर्शवत प्रत्येक तर्कसंगत व्यक्तीनं सारासार विचार करुन बोलायला हवं असं म्हटलं आहे. शेतकरी आंदोलनाला नुकताच विविध परदेशी सेलिब्रेटिंनी ट्विटदवारे पाठिंबा दिला. याद्वारे त्यांनी भारत सरकारवर टीकाही केली होती. मात्र, सोशल मीडियातून याची चर्चा सुरु झाल्यानंतर त्यावर अनेक भारतीय सेलिब्रेटिंनी सरकारची बाजू घेत परदेशी सेलिब्रिटिंना भारताच्या अंतर्गत बाबींत नाक न खुपसण्याचा सल्ला देत सुनावलं होतं. यामध्ये भारतरत्न सचिन तेंडुलकर आणि भारतरत्न लता मंगेशकर यांचाही समावेश होता. First Published on February 7, 2021 4:43 pm
https://www.loksatta.com/desh-videsh-news/show-what-is-black-in-agricultural-laws-then-let-amend-tomar-abn-97-2395177/|कृषी कायद्यांत ‘काळे’ काय ते दाखवा, मग सुधारणा करू – तोमर|राज्यसभेत विरोधकांवर हल्ला|February 6, 2021 12:27 am|  केंद्राच्या तीन कृषी कायद्यांचे शुक्रवारी राज्यसभेत जोरदार समर्थन करताना केंद्रीय कृषीमंत्री नरेंद्रसिंह तोमर यांनी काँग्रेसवर जोरदार हल्ला चढविला. पाण्याने शेती केली जाते हे संपूर्ण जगाला माहिती आहे, रक्ताने शेती केवळ काँग्रेसच करू शकते, भाजप रक्ताने शेती करू शकत नाही, असे काँग्रेसने अलीकडेच जारी केलेल्या एका पुस्तिकेच्या संदर्भाने तोमर म्हणाले. शेतकऱ्यांच्या भावना शांत करण्यासाठी सरकारने कायद्यांमध्ये दुरुस्ती करण्याचा प्रस्ताव ठेवला, याचा अर्थ कायद्यांमध्ये चुका आहेत असा नाही, निदर्शने करणाऱ्या शेतकऱ्यांच्या एकाही संघटनेने अथवा त्यांच्याबद्दल सहानुभूती असलेले कायद्यातील चुकांकडे अंगुलीनिर्देश करू शकलेले नाहीत, असेही तोमर म्हणाले. या तीन कायद्यांविरोधात देशभर शेतकरी आंदोलन करीत आहेत, असा दावा काँग्रेसने केला त्याचाही तोमर यांनी समाचार घेतला. केवळ एकाच राज्यातील शेतकऱ्यांची दिशाभूल करून त्यांना चिथविले जात आहे, असे तोमर म्हणाले. कृषी कायदे हा सध्या ज्वलंत प्रश्न असल्याचे तोमर यांनी मान्य केले. विरोधी पक्षांनी यावरून सरकारवर टीका केली असून या कायद्यांना त्यांनी काळे कायदे असेही म्हटले आहे, असे कृषीमंत्री म्हणाले. कायद्यांमध्ये काळे काय आहे, ते दर्शवून दिल्यास आपण त्यामध्ये सुधारणा करू, असा सवाल गेल्या दोन महिन्यांपासून आपण शेतकरी संघटनांना विचारत आहोत, परंतु आपल्याला अद्याप त्याचे उत्तर मिळालेले नाही, त्याचप्रमाणे कायद्यातील कोणत्या तरतुदी शेतकरीविरोधी आहेत तेही विरोधी पक्षांनी दाखविण्याचा प्रयत्न केलेला नाही, असेही तोमर म्हणाले. आंदोलनाबाबत आश्चर्य सरकारने शेतकऱ्यांना मंडीबाहेरही विक्रीची मुभा दिली आहे आणि त्यावर कोणताही करही लावण्यात येणार नाही. मंडीमध्ये राज्य सरकारकडून जो कर लावण्यात येतो त्याविरुद्ध आंदोलन पुकारले पाहिजे, मात्र अशा प्रकारच्या करांमधून शेतकऱ्यांना मुक्त करणाऱ्या कायद्यांविरोधातच आंदोलन पुकारण्यात येत आहे ही बाब आश्चर्यकारक आहे, असेही तोमर म्हणाले. First Published on February 6, 2021 12:27 am
https://www.loksatta.com/maharashtra-news/sharad-pawar-ever-played-cricket-or-wrestling-sadabhau-khot-abn-97-2396834/|..मग शरद पवार कधी क्रिकेट, कुस्ती खेळले!|सदाभाऊ खोत यांची टीका|February 9, 2021 12:07 am|  शेतकरी आंदोलनावरून विख्यात क्रिकेटर सचिन तेंडुलकरने भाष्य केल्यानंतर ‘जो विषय वा क्षेत्र आपले नाही त्याबद्दल बोलताना काळजी घ्या’ असा सल्ला खासदार शरद पवारांनी तेंडुलकरला दिल्याच्या मुद्दय़ावरून माजी कृषी राज्यमंत्री सदाभाऊ खोत यांनी शरद पवार यांच्यावर टीका केली आहे. पवार कधी कुस्ती खेळले, कुठे क्रिकेट खेळले. तरीही ते क्रिकेट बोर्डाचे व कुस्तीगीर परिषदेचे अध्यक्ष कसे झाले या शब्दात खोत यांनी त्यांच्यावर टीका केली. सातारा येथे पत्रकारांशी संवाद साधताना, खोत यांनी पवारांना लक्ष्य केले. इतरांना काहीही कळत नाही, ही पध्दत महाराष्ट्रात घट्ट होत असून, दीर्घकाळाच्या अनुभवामुळे सगळं काही मलाच मिळालं पाहिजे ही रित मारक असल्याचे मत खोत यांनी व्यक्त केले. पंतप्रधान नरेंद्र मोदी यांना जनाधारातून हरवू न शकणारे लोक शेतकरी आंदोलनाचा बुरखा पांघरून आहेत. दोन महिन्यांपेक्षा अधिक काळ सुरू असलेले शेतकरी आंदोलन हे नेमके कोणत्या उद्देशाने सुरू आहे हे शंकास्पद असून, शेतकऱ्यांचे प्रश्न सोडवण्यास मोदी सक्षम आहेत. तरी, विरोधकांनी शेतकऱ्यांची चिंता करू नये असे नमूद करून गेल्या सत्तर वर्षांत शेती, शेतकरी पिछाडीवर असताना हे चित्र बदलण्यासाठी हे तीन कृषी कायदे आणले गेल्याचे मतही खोत यांनी व्यक्त केले. First Published on February 9, 2021 12:07 am
https://www.loksatta.com/desh-videsh-news/environmentalist-girl-arrested-akp-94-2400920/|पर्यावरणवादी तरुणी अटकेत|पोलिसांनी दिलेल्या माहितीनुसार ‘टूलकिट गूगल डॉक्युमेंट’चे संपादन दिशा हिने केले होते.|February 15, 2021 02:02 am|  स्वीडिश पर्यावरण कार्यकर्ती ग्रेटा थनबर्ग हिचे शेतकरी आंदोलनाशी संबंधित कथित ‘टूलकिट’ समाजमाध्यमावरून प्रसारित केल्याबद्दल बेंगळूरुतील दिशा रवी या २२ वर्षीय पर्यावरण कार्यकर्तीला दिल्ली पोलिसांनी शनिवारी अटक केली. ती टूलकिट प्रकरणातील प्रमुख कारस्थानी असल्याचे पोलिसांनी सांगितले. दिल्ली पोलिसांच्या ‘सायबर सेल’च्या अधिकाऱ्यांनी दिशा रवी हिला तिच्या घरातून प्रथम चौकशीसाठी ताब्यात घेतले होते. ‘टूलकिट गूगल डॉक्युमेंट’ तयार करण्यात आणि ते प्रसारित करण्यात तिचा सहभाग  असल्याचे स्पष्ट झाल्यानंतर तिला अटक करण्यात आल्याचे वरिष्ठ पोलीस अधिकाऱ्याने रविवारी सांगितले. दिशा रवी हिला न्यायालयाने पाच दिवसांची पोलीस कोठडी दिली. दिशाचा लॅपटॉप आणि मोबाइल फोन जप्त करण्यात आला आहे. त्यातून ‘टूलकिट’ प्रकरणात आणखी कोणाचा सहभाग आहे आणि दिशा कोणाच्या संपर्कात होती याची माहिती मिळू शकेल, असा पोलिसांचा कयास आहे. प्रजासत्ताक दिनी शेतकरी मोर्चाच्या वेळी स्वीडनची पर्यावरण कार्यकर्ती ग्रेटा थनबर्ग हिने कथित ‘टूलकिट’ आपल्या ट्विटर खात्यावर प्रसारित केले होते. परंतु नंतर तिने ते काढून टाकले होते. पोलिसांनी दिलेल्या माहितीनुसार ‘टूलकिट गूगल डॉक्युमेंट’चे संपादन दिशा हिने केले होते. ते समाजमाध्यमांवर प्रसारित करण्यात तिचा मोठा वाटा होता. ‘टूलकिट’बाबतचे हे प्रकरण गुन्हेगारी कटाचा भाग मानले जात असून त्याची चौकशी सुरू आहे. पोलिसांनी गूगलच्या मदतीने ‘गुगल टूलकिट’ टाकणाऱ्यांचा ‘आयपी’ पत्ता शोधला होता. त्यातून दिशाचा थांग लावण्यात आला. स्वीडिश पर्यावरण कार्यकर्ती ग्रेटा थनबर्ग हिने शेतकरी आंदोलनाचे कथित ‘टूलकिट’ ट्विटरवर प्रसारित केले होते. त्यानंतर तिने शेतकरी आंदोलनाविषयी ट्विट केले होते. दिल्ली पोलिसांच्या ‘सायबर सेल’ने ४ फेब्रुवारीला ‘टूलकिट’निर्मात्या अनोळखी कथित खलिस्तान समर्थकांविरोधात भारत सरकारविरुद्ध सामाजिक, सास्कृतिक आणि आर्थिक युद्ध पुकारल्याचा गुन्हा दाखल केला होता. गुन्हेगारी कट, देशद्रोह यांसह अनेक कलमांनुसार हा गुन्हा दाखल करण्यात आला होता. केंद्र सरकारच्या तीन नव्या कृषी कायद्यांविरोधात दिल्लीच्या सीमेवर दोन महिन्यांहून अधिक काळ शेतकऱ्यांचे आंदोलन सुरू आहे. ग्रेटा थनबर्ग, प्रख्यात पॉप गायिका रिहाना यांच्यासह अनेक आंतरराष्ट्रीय वलयांकित व्यक्तींनी समाजमाध्यमांद्वारे या आंदोलनाकडे लक्ष वेधले होते, तर काहींनी पाठिंबा दिला होता. ’सरकारविरोधात असंतोष, द्वेष निर्माण करणे आणि भिन्न सामाजिक, धार्मिक सांस्कृतिक समूहांमध्ये विद्वेष पसरवणे हा ‘टूलकिट’चा हेतू होता, असे पोलिसांनी म्हटले होते. दिशा बेंगळूरुमध्ये राहत होती. तिने एका खासगी महाविद्यालयातून ‘उद्योग प्रशासन’ या विषयात पदवी संपादन केली आहे. ‘फ्रायडेज फॉर फ्यूचर इंडिया’ या संघटनेची ती संस्थापक सदस्य असून, पर्यावरणवादी कार्यकर्ती आहे. First Published on February 15, 2021 2:02 am
https://www.loksatta.com/desh-videsh-news/farmers-protest-effect-jio-saw-dip-in-subscribers-in-punjab-haryana-bmh-90-2404274/|बहिष्कारास्त्र! शेतकरी आंदोलनाचा ‘रिलायन्स जिओ’ला मोठा फटका|ग्राहकांच्या संख्येत मोठी घट|February 19, 2021 02:49 pm|कृषी कायदे रद्द करण्याची मागणी करत दिल्लीच्या सीमेवर शेतकऱ्यांचं दोन ते अडीच महिन्यांपासून आंदोलन सुरू आहे. सरकार काही उद्योजकांसाठी हे कायदे करत असल्याचा आरोपही शेतकऱ्यांनी आंदोलनादरम्यान केला होता. त्याचबरोबर रिलायन्सच्या वस्तू आणि सेवांवर बहिष्कार टाकण्याचं आवाहन शेतकऱ्यांनी केलं होतं. त्याचा परिणाम ‘रिलायन्स जिओ’वर झाल्याचं ‘ट्राय’च्या (Telecom Regulatory Authority of India) आकडेवारीतून समोर आलं आहे. रिलायन्स जिओचे ग्राहक मोठ्या संख्येनं घटले आहेत. देशातील सर्वात मोठी दूरसंचार कंपनी असलेल्या रिलायन्स जिओलाही शेतकरी आंदोलनाची झळ बसली आहे. कंपनीच्या पंजाब व हरयाणातील ग्राहकांच्या संख्येत घट झाल्याचं आकडेवारीतून स्पष्ट झालं आहे. डिसेंबर २०२० मधील अहवाल ट्रायकडून प्रसिद्ध करण्यात आला आहे. यात पंजाब व हरयाणात कंपनीच्या ग्राहक संख्येत घट झाल्याचं दिसून आलं आहे. दोन्ही राज्यात एका महिन्यातच ग्राहकाची संख्या कमी झाली आहे. कंपनीचे १८ महिन्यांच्या दीर्घ कालावधीनंतर पहिल्यांदाच ग्राहक घटले आहेत. नोव्हेंबर २०२०मध्ये कंपनीच्या ग्राहकांची संख्या १.४० कोटी इतकी होती. ती डिसेंबरअखेरपर्यंत १.२५ कोटी इतकी कमी झाली आहे. पंजाबमध्ये कंपनीच्या ग्राहक संख्येत झालेली ही १८ महिन्यातील सर्वाधिक घट आहे. हरयाणामध्येही जिओच्या वापरकर्त्यांची संख्या लक्षणीय घटली आहे. नोव्हेंबर २०२० मध्ये कंपनीच्या ग्राहकांची संख्या ९४.४८ लाख इतकी होती. ती डिसेंबरअखेर ८९.०७ लाख इतकी झाली आहे. २०१६मध्ये जिओ दूरसंचार सेवा सुरू केल्यानंतर हरयाणात कंपनीच्या ग्राहक संख्येत प्रथमच इतकी घट झाली आहे. रिलायन्सकडून डिसेंबरमध्ये निवेदन जारी केलं होतं. या निवेदनात कंपनीनं ग्राहक सेवेत झालेल्या घटीबद्दलही स्पष्टीकरण दिलं होतं. करोनाच्या परिणामामुळे मागील तिमाहीत कंपनीच्या ग्राहक संख्येवर परिणाम झाल्याचं यात म्हटलं होतं. त्याचबरोबर निवडक भौगोलिक प्रदेशांमध्ये रिलायन्स समूहविरुद्ध कुहेतूनं प्रेरीत असलेली बदनामी करणारी मोहीम चालवली गेली, त्याचाही परिणाम झाल्याचं रिलायन्सनं म्हटलं आहे. First Published on February 19, 2021 1:06 pm
https://www.loksatta.com/vishesh-news/corona-virus-lockdown-problem-minister-meet-akp-94-2395704/|चाँदनी चौकातून : दरबार|काँग्रेसच्या प्रदेशाध्यक्षपदाच्या निवडीची धावपळ सुरू होती. नाना पटोले दिल्लीत होते.|February 7, 2021 12:00 am|  करोनाकाळात कुठल्याही मंत्र्याला भेटणं महाकठीण. सुरुवातीच्या काळात बहुतांश मंत्र्यांचा वेळ लोकांपासून दूर राहून स्वत:ला वाचवण्यात जात होता. आताही काही मंत्री निवास अधिक पसंत करतात. पण त्यास एखाद्दुसरा अपवाददेखील आहे. करोना अजून संपलेला नाही, पण एका मंत्र्यांच्या घरी दरबार भरलेला होता. लोकांचा रात्रीपर्यंत राबता होता. हे मंत्री आग्रहानं प्रत्येकाला जेवून जा रे, असं सांगत होते. या आग्रहात कोणी आपला-परका असं नव्हतं. उत्तर प्रदेश, बिहारमधल्या गावागावांतून छोट्या छोट्या कामांसाठी लोक मंत्र्यांच्या निवासस्थानी आलेले होते. ज्यांना कोणी वाली नाही ते इथं आशेने आलेले होते. मंत्र्यांच्या लेटरहेडवर विनंतीचं एखादं पत्र त्यांच्यासाठी पुरेसं होतं. त्यांची कामंही रोजच्या जगण्याशी निगडित. मुंबईमधल्या एका छोट्या संघटनेचा कार्यकर्ता आलेला होता. त्यानं काम सांगितलं व म्हणाला, साहेब, अमक्यातमक्याची तुमच्याशी ओळख आहे, त्याला तुमच्याशी बोलायचंय. मी फोन लावून देतो… या अमक्यातमक्याची मंत्र्यांशी केवळ ओळख होती, पण त्याला बोलायचंच होतं. मग फोनाफोनी झाली, मंत्र्यांनीही विचारपूस केली. तेवढ्यात आणखी कोणी आलं. साहेब, आम्हाला काही तरी काम द्या, असं भेटणारे म्हणत होते. सगळं झाल्यावर त्यांच्यातला एक म्हणाला, साहेब, माझ्या मुलीला तुमच्या कविता फार आवडतात, रेकॉर्ड करून आणायला सांगितल्या आहेत. म्हणा एखादी कविता. मंत्र्यांनी ती म्हणूनही दाखवली… काहींना पुष्पगुच्छ देण्याची घाई होती, कोणाला फोटो काढण्याची. मंत्र्यांचे सचिव लोकांना ‘थोडं दुरून…’ असं वारंवार सांगत होते, पण लोकांना काही फरक पडला नाही. ते मंत्र्यांच्या शेजारी उभं राहूनच आपलं म्हणणं त्यांच्या कानावर घालत होते. त्यांना करोनाची भीती नव्हती. मंत्र्यांनीही त्यांना हटकलं नाही की दूर केलं नाही. रात्री दहा-अकरापर्यंत लोक येत राहिले. मोदी सरकारमध्ये असा लोकाभिमुख मंत्री विरळाच! काँग्रेसच्या प्रदेशाध्यक्षपदाच्या निवडीची धावपळ सुरू होती. नाना पटोले दिल्लीत होते. त्यांची कोणाशी भेट झाली, चर्चा झाली याची माहिती घेण्यात दिवस संपला होता. सगळेच पत्रकार महाराष्ट्र सदनातून बाहेर पडण्याच्या तयारीत होते. रात्री साडेआठ-नऊच्या सुमारास भाजपचे खासदार आले. त्यांचं मोकळंढाकळं वागणं बघून खरोखरच ते भाजपमध्ये कसे असा प्रश्न नेहमी पडतो. पत्रकारांनी त्यांना विचारलं की, तुमच्या सरकारनं शेतकरी आंदोलनाचं काय करायचं ठरवलंय? ते मिश्कीलपणे म्हणाले, योगी आणि मोदी जिथं असतील तिथं चिंता कशाला करायची? योगींचं लक्ष असेलच ना टिकैतकडे… आपल्याकडे बघा, झालं ना सगळं व्यवस्थित. तसं अण्णा हजारेंचं मन वळवणं फार कठीण असतं… या खासदारांच्या ‘कठीण’ या शब्दाचा नेमका अभिप्रेत अर्थ काय तो सगळ्यांनी ओळखला. अण्णा हजारे शेतकऱ्यांना पाठिंबा देण्यासाठी उपोषण करणार होते, पण केंद्रीय कृषिराज्यमंत्र्यांसह देवेंद्र फडणवीस यांनी अण्णांची भेट घेतली, अण्णाही या भेटीवर समाधानी झाले. त्यांनी उपोषण मागं घेतलं. खासदारांचं म्हणणं होतं, योग यावा लागतो, योग असेल तर तोडगा निघतो. योग नसेल तर मात्र काहीच होत नाही. मग त्यांनी एका आमदाराचा किस्सा सांगितला. संबंधित व्यक्ती आमदार झाली, पण तिला शपथ घेता आली नाही. वरिष्ठांकडे आग्रह धरून गडी आमदार झाला, पण योग नव्हता. आमदारकी उपभोगता आली नाही. योग असेल तर शेतकऱ्यांच्या आंदोलनावरही केंद्राला तोडगा काढता येईल… या खासदारांबरोबर एक स्वामीही होते, ते वादात सापडले आहेत. पण योग आल्याने लोक या स्वामींच्या पाय पडत असावेत. खासदारांनी पुणेकरांचे अफलातून किस्से ऐकवून वातावरण हलकंफुलकं केलं आणि ते तालकटोरा रोडवरील आपल्या निवासाकडे निघून गेले. सत्ता नसलेल्या पक्षांची कार्यालयं ओस पडलेली असतात. काँग्रेसच्या मुख्यालयाचं काहीसं तसंच झालंय. इतके सगळे महासचिव, प्रभारी यांची छोटी कार्यालयं. तिथं एखादा मदतनीस. पण नेते नाहीत. अधूनमधून बैठका होतात तेव्हा होते तेवढीच गर्दी. कार्यकत्र्यांपेक्षा तिथं येणाऱ्या पत्रकारांची संख्या कदाचित जास्त असेल. संध्याकाळी साडेचार-पाचची वेळ. काँग्रेसच्या कार्यालयामधलं उपाहारगृह मोकळं होतं. एक काळ असा होता की तिथं उभं राहायला जागा मिळायची नाही, असं जुने पत्रकार सांगतात. काँग्रेसची सत्ता गेल्यावर लोकांचं इथं येणं-जाणं थांबलंय. पण इथल्या उपाहारगृहातला इडली सांबर अजूनही चविष्ट असतो. गेल्या दोन आठवड्यांत काँग्रेसचे माजी अध्यक्ष राहुल गांधी यांच्या तीन पत्रकार परिषदा झाल्या. गमतीनं एखाद्दोन वाक्यं टाकण्याची राहुल गांधींची सवय. परवा ते म्हणाले, ‘कसे आहात सगळे…? सुरक्षित आहात ना…? वेडावाकडा अर्थ काढू नका. माझा उद्देश करोनापासून सुरक्षित आहात ना असं विचारण्याचा होता… करोनाच्या काळात अनेकांच्या नोकऱ्या गेल्या आहेत म्हणून विचारलं. नाही तर तुम्हाला वाटेल मी कोणा सरकारबद्दल बोललो…’ पण नंतर राहुल यांनी पत्रकार परिषदेत केंद्र सरकारवर टीका केली हा भाग वेगळा! परवा राज्यातल्या काँग्रेस मंत्र्यांची बैठक संपण्याची वाट बघण्यात बराच वेळ गेला. चहा पिण्यासाठी उपाहारगृह गाठलं. मराठीतून गप्पा ऐकू आल्यावर साठीची अगदी साध्या पेहरावातली व्यक्ती गप्पांत सामील झाली. या व्यक्तीनं काँग्रेसच्या उज्ज्वल भवितव्यासाठी खूप मोठी आखणी केली होती. एक मोठी कंपनी संघाच्या ताब्यात कशी गेली आणि तिला कसं वाचवलं पाहिजे हेही सांगितलं. हरिद्वारच्या मेळ्यातून ही व्यक्ती थेट काँग्रेस मुख्यालयात आली होती. तिला कळलं होतं की, बाळासाहेब थोरात, अशोक चव्हाण वगैरे राज्यातले नेते इथं आले आहेत. त्यांच्याशी या व्यक्तीची ओळखही होती. भाजपमधल्या एका नेत्याविरोधात आपण विधानसभेची निवडणूक जिंकू शकू असं या व्यक्तीला वाटत होतं. थोरातांकडे तिने तिकिटाची मागणीही केली होती. तिकीटवाटप तर झालं, तुम्ही उशीर केलात, असं थोरातांनी सांगत या व्यक्तीची बोळवण केली होती. काँग्रेसची केंद्रात वा राज्यांमध्ये सत्ता होती तेव्हा अशी सामान्य जनता मुख्यालयात येत असे. नेते त्यांना भेटतही असत. काँग्रेसमधला लोकांचा वावर कमी झालाय पण भाजपकडे सत्ता असूनही त्यांच्या नव्या मुख्यालयात सामान्यजन फारसे दिसत नाहीत. अशोका रोडवरचं भाजपचं कार्यालय काँग्रेस मुख्यालयाप्रमाणे साधं होतं, तिथं जायची कोणाला भीती वाटत नाही. नव्या इमारतीचा भपकाच फार… संसदेतल्या विद्यमान सदस्यांपैकी किती जणांना वाचनाची आवड असेल माहिती नाही, पण कोणाला अभ्यास करायचा असेल तर सरकारने सुविधा उपलब्ध करून दिलेली आहे. सभागृहात संदर्भ घेऊन बोलणं अधिक प्रभावी ठरतं. त्यामुळे सदस्य ग्रंथालयात जाऊन अहवाल, दस्तावेज नजरेखालून घालत असत. पण आता ग्रंथालयातदेखील जाण्याची गरज नाही. ऑनलाइन सुविधाही पुरवलेली आहे. eparlib.nic.in हे पोर्टल म्हणजे लोकसभेचं डिजिटल ग्रंथालय आहे. १८५८ ते २०२० या कालावधीतील लोकसभेतील चर्चांचे दस्तावेज त्यावर पाहायला मिळतात. घटना समितीत झालेल्या ऐतिहासिक चर्चा कोणाला वाचायच्या असतील, तर त्या उपलब्ध करून दिल्या आहेत. १९५२ पासून आत्तापर्यंतच्या १७ लोकसभांच्या कामकाजाची टिपणंही खोलात जाऊन वाचता येतील. लोकसभेत मांडलेली विधेयकं, खासगी विधेयकं अशी अनेक स्वरूपाची माहिती सदस्यांना मिळू शकते. हे पोर्टल खासदारांसाठीच नव्हे तर अभ्यासकांसाठीही महत्त्वाचं आहे. ज्यांना घटना समितीच्या चर्चांचं वाचन पोर्टलवर करायचं नसेल त्यांच्यासाठी छापील स्वरूपातही ते मिळू शकतं. इंग्रजीत पाच, तर हिंदीत आठ छापील ग्रंथ संसद सदस्यांसाठी विक्रीसाठी ठेवण्यात आलेले आहेत. या पाच ग्रंथांची एकत्रित किंमतही दिलेली आहे. संसद सदस्यांनी हे ग्रंथ खरेदी करून आपापल्या मतदारसंघातील ग्रंथालयांमध्ये ठेवले तर अभ्यासकांना त्यांचं वाचन करता येऊ शकेल. First Published on February 7, 2021 12:00 am
https://www.loksatta.com/maharashtra-news/rohit-pawar-slams-to-bjp-leaders-for-criticizing-anil-deshmukh-bmh-90-2396942/|भाजपाचे नेते आपले संस्कारच दाखवून देत आहेत; ‘त्या’ ट्विटवरून रोहित पवार भडकले|काय म्हणाले होते भातखळकर?|February 9, 2021 11:11 am|सेलिब्रिटींनी केलेल्या ट्विटमध्ये साधर्म्य असल्याचं सांगत या प्रकरणाची चौकशी केली जाईल, असं राज्याचे गृहमंत्री अनिल देशमुख म्हणाले होते. देशमुख यांनी हे जाहीर केल्यानंतर भाजपाचे नेते आमदार अतुल भातखळकर यांनी ट्विट करत देशमुख यांची करोनावरून टिंगल उडवली. भातखळकर यांनी केलेल्या ट्विटवरून आमदार रोहित पवार यांनी भाजपा नेत्यांचे संस्कारांवरच बोट ठेवलं आहे. दिल्लीत सुरू असलेल्या शेतकरी आंदोलनाचे राज्याच्या राजकारणातही पडसाद उमटत आहेत. आंतरराष्ट्रीय पातळीवर आंदोलनासंदर्भात ट्विट करण्यात आल्यानंतर देशातील क्रीडा आणि कला क्षेत्रातील सेलिब्रिटींनी ट्विट करत भाष्य केलं होतं. सेलिब्रिटींनी मोदी सरकारच्या समर्थनार्थ ट्विट केल्याचा सूर सोशल माध्यमांवर उमटला. काही जणांच्या ट्विटमध्ये साधर्म्य असल्याचं सांगत काँग्रेसनं ट्विट प्रकरणाची चौकशी करण्याची मागणी केली होती. त्यावर गृहमंत्री अनिल देशमुख यांनी चौकशी करण्यात येईल अशी माहिती दिली. देशमुख यांनी चौकशी करण्यात येईल, असं जाहीर केल्यानंतर भाजपाचे नेते आमदार अतुल भातखळकर यांनी करोनाचा संदर्भ देत त्यांच्यावर टीका केली. भातखळकर यांच्या ट्विटवर नाराजी व्यक्त करत रोहित पवारांनी भाजपा नेत्यांच्या संस्कारावरच प्रश्नचिन्ह उपस्थित केलं आहे. “विद्वान व्यक्ती नम्र असते अन पोकळ व्यक्ती उथळ पाण्यासारखं खळखळ करते! भाजपाच्या नेत्यांसह अनेकांना करोना झाला, तेव्हा त्यांना बरं होण्यासाठी आम्ही शुभेच्छा दिल्या. भाजपाचे उथळ नेते शुभेच्छा देतच नाहीत, पण करोनामुळं मेंदूवर परिणाम होत असल्याचं बरळत आपले संस्कारच दाखवून देत आहेत,” अशी टीका आमदार रोहित पवार यांनी केली आहे. विद्वान व्यक्ती नम्र असते,अन पोकळ व्यक्ती उथळ पाण्यासारखं ‘खळखळ कर’ते! भाजपच्या नेत्यांसह अनेकांना कोरोना झाला, तेंव्हा त्यांना बरं होण्यासाठी आम्ही शुभेच्छा दिल्या. भाजपचे उथळ नेते शुभेच्छा देतच नाहीत पण कोरोनामुळं मेंदूवर परिणाम होत असल्याचं बरळत आपले संस्कारच दाखवून देत आहेत. — Rohit Pawar (@RRPSpeaks) “राज्याचे गृहमंत्री अनिल देशमुख यांनी भारतरत्न लता मंगेशकर व सचिन तेंडुलकर यांच्या देशहिताच्या ट्विटची देखील आम्ही चौकशी करू, अशा प्रकारचं मोठं व घाणेरडं वक्तव्य केलं आहे. मला असा प्रश्न पडला आहे की, करोना अनिल देशमुखांना झाला आही की त्यांच्या मेंदूला? राजकारणासाठी द्वेष व मत्सरापोटी अशा प्रकारचं घाणेरडं काम राज्य सरकार करत आहे. महाराष्ट्राची जनता येणाऱ्या दिवसांमध्ये महाराष्ट्र व संपूर्ण देशाच्या हिरोंविरोधात अशा प्रकारचं बोलल्याबद्दल धडा शिकवेल,” असं भातखळकर म्हणाले होते. First Published on February 9, 2021 8:40 am
https://www.loksatta.com/desh-videsh-news/those-disrupting-house-are-doing-so-as-per-a-well-planned-strategy-prime-minister-narendra-modi-bmh-90-2398190/|Farmer Protest: अडथळा आणण्याचा हा पूर्वनियोजित कट, कारण…; पंतप्रधान मोदींचा गंभीर आरोप|भाषणावेळी लोकसभेत प्रचंड गदारोळ|February 10, 2021 05:15 pm|दिल्लीत सुरू असलेल्या शेतकरी आंदोलनावर पंतप्रधान नरेंद्र मोदी यांनी लोकसभेत भूमिका मांडली. दिल्लीच्या वेशीवर आंदोलन करत असलेले शेतकरी चुकीच्या माहिती आणि अफवांचे बळी ठरले आहेत. आपल्या अफवांचा भांडाफोड होऊ नये म्हणून विरोधीपक्षाचे प्रयत्न आहे. त्यामुळे माझ्या भाषणामध्ये अडथळा आणला जात आहे. हे नियोजित षडयंत्र आहे, असा आरोप मोदी यांनी केला. मोदी यांच्या विधानावरून लोकसभेत प्रचंड गदारोळ सुरू झाला. पंतप्रधान मोदी यांनी लोकसभेत बोलताना दिल्लीच्या सीमेवर सुरू असलेल्या आंदोलनाविषयी भाष्य केलं. “दिल्लीच्या सीमेवर जे शेतकरी आंदोलन करत आहे. ते चुकीच्या माहितीचे आणि अफवांचे बळी ठरले आहेत. शेतकऱ्यांच्या आंदोलनाचा सरकारला आदर आहे. आदर करत राहिलं. पंजाबमध्ये आंदोलन सुरू असल्यापासून सरकार शेतकऱ्यांशी चर्चा करत आहे,” असं मोदी म्हणाले. “यापूर्वी देशात अध्यादेशाच्या माध्यमातून कृषी कायद्यांची अंमलबजावणी करण्यात आले होते. त्यानंतर संसदेनं या कायद्यांना मंजूरी दिली. हे कायदे लागू केल्यानंतर एकही बाजार समिती बंद झाली नाही. एमएसपी बंद झाली नाही. हे सत्य आहे, जे लपवलं जात आहे. याला काही अर्थ नाही. उलट हे कायदे आणल्यापासून एमएसपीत वाढच झाली आहे. शेतकऱ्यांसोबत अनेक बैठका झाल्या. कृषी कायद्यांवर भरपूर चर्चा झाली. शेतकऱ्यांचा फायदा व्हावा हाच सरकारचा हेतू आहे,” असा दावा मोदी यांनी केला. Farm laws were passed through an Ordinance & later by Parliament. No mandis were shut after the implementation of these laws, MSP did not end anywhere in the nation. It’s a truth which we hide, it has no meaning. Purchase on MSP increased after the laws were formed: PM Modi in LS — ANI (@ANI) “दिल्लीच्या वेशीवर आंदोलन करत असलेले शेतकरी चुकीच्या माहिती आणि अफवांचे बळी ठरले आहेत. आपल्या अफवांचा भांडाफोड होऊ नये म्हणून विरोधीपक्षाचे प्रयत्न आहे. त्यामुळे माझ्या भाषणामध्ये अडथळा आणला जात आहे. हे नियोजित षडयंत्र आहे,” असा आरोप मोदी यांनी केला. मोदी यांच्या विधानावरून लोकसभेत प्रचंड गदारोळ सुरू झाला. यावरून पंतप्रधानांनी काँग्रेसवर टीका केली. First Published on February 10, 2021 5:00 pm
https://www.loksatta.com/pune-news/pm-modis-statement-on-andolan-jeevi-its-dishonour-of-protesters-says-ganesh-devi-bmh-90-svk-88-2398239/|“मोदींनी आंदोलनजीवी म्हणणं म्हणजे प्रत्येक आंदोलकाला शिवी देण्यासारखंच”|पद्मश्री गणेश देवी यांची टीका|February 11, 2021 10:48 am|“केंद्र सरकारच्या कृषी कायद्यांविरोधात जवळपास ९० दिवसापासून आंदोलनाच्या ठिकाणी शेतकरी बसून आहेत. तेथील आंदोलनकर्त्यां शेतकर्‍यांना संसदेत देशाचे पंतप्रधान नरेंद्र मोदी यांनी आंदोलनजीवी म्हणणे म्हणजे देशातील प्रत्येक आंदोलकाला दिलेली शिवीच असून, आजवर झालेल्या आंदोलकांचा त्यांनी अपमान केला आहे,” अशी टीका राष्ट्र सेवा दलाचे राष्ट्रीय अध्यक्ष आणि पद्मश्री डॉ. गणेश देवी यांनी पंतप्रधान नरेंद्र मोदी यांच्यावर केली. पंतप्रधान नरेंद्र मोदी यांनी राज्यसभेत बोलताना आंदोलनजीवी शब्दाचा उल्लेख केला होता. देशात आंदोलनजीवी निर्माण झाले आहेत, असं मोदी म्हणाले होते. मोदी यांच्या या विधानावर गणेश देवी म्हणाले की, “या सरकारने विरोधी विचार अस्तित्वात ठेवायचा नाही, या दिशेने वाटचाल सुरू केल्याचे दिसत आहे. तसेच पंतप्रधान ज्या सभागृहात राहून बोलले ते सभागृह देखील आंदोलनातून निर्माण झाले आहे. पण ते विसरले आहेत,” असं म्हणत देवी यांनी मोदींवर निशाणा साधला. आपल्या देशाचा इतिहास पाहिला, तर देशाचा जन्म हा आंदोलनातून झाला आहे. सविस्तर बातमी >       — LoksattaLive (@LoksattaLive) पुढे बोलताना ते म्हणाले की, “आपल्या देशाचा इतिहास पाहिला, तर देशाचा जन्म हा आंदोलनातून झाला आहे. त्यामुळे पंतप्रधान नरेंद्र मोदी यांनी आंदोलनकांना असं बोलण्याची गरज नव्हती. तसेच हे आंदोलन जगभरात पोहोचले आहे. या आंदोलनाची दखल जगाने घेतली आहे. त्यामुळे शेतकर्‍यांच्या मागणीची दखल सरकारने घ्यावी आणि चर्चेतून मार्ग काढावा,” अशी मागणी त्यांनी केली. “या आंदोलनात एखाद्या विशिष्ट राज्यातील शेतकरी आहेत. यामध्ये खलिस्तानी आणि इतर सहभागी झाले आहे. त्यामध्ये काही तथ्य नसून, जर तसे असते तर एवढे दिवस कडाक्याच्या थंडीत बसले असते का?,” असा सवाल देखील त्यांनी उपस्थित केला. “त्या आंदोलनात देशातील अनेक भागातील शेतकरी सहभागी झाले आहेत,” असं देवी यांनी सांगितलं. First Published on February 10, 2021 6:38 pm
https://www.loksatta.com/manoranjan-news/swara-bhasker-called-rihanna-international-member-of-tukde-tukde-gang-dcp-98-avb-95-2398760/|‘हा फोटो तुकडे तुकडे गॅंगच्या…’, स्वरा भास्करचे ट्विट व्हायरल|तिचे हे ट्विट सध्या सोशल मीडियावर चर्चेत आहे.|February 11, 2021 02:26 pm|दिल्लीच्या वेशीवर सुरू असलेल्या शेतकरी आंदोलनावर अमेरिकन पॉप स्टार रिहानाने केलेले ट्विट चर्चेचा विषय ठरला होता. अभिनेत्री कंगनासोबतच बॉलिवूडमधील अनेक कलाकारांनी ट्विट करत रिहानावर टिका केली होती. त्यात आता अभिनेत्री स्वरा भास्करने देखील एक ट्विट केलं आहे. या ट्विटमधून स्वराने रिहानाला टोला लगावला आहे. स्वराने तिच्या ट्विटर अकाऊंटवरून ट्विट करत एक फोटो शेअर केला आहे. या फोटोत स्वरा सेटवर असल्याचे दिसत आहे. फोटोत कॉफीमग असून त्यावर work-work-work लिहलेले आहे. “शुटींगचा दिवस, हा फोटो मी टुकडे टुकडे गॅंगची आंतरराष्ट्रीय सदस्य रिहाना ताईंना समर्पित करते” अशा आशयाचे कॅप्शन फोटो शेअर करत स्वराने दिले आहे. स्वराचे हे ट्विट सोशल मीडियावर प्रचंड व्हायरल झाले आहे. तर अनेक नेटकऱ्यांनी यावर कमेंट केल्या आहेत. Shooting day.. this pic is dedicated to latest international member of ‘tukde tukde gang’ .. Behen ! — Swara Bhasker (@ReallySwara) फक्त अमेरिकन पॉपस्टार रिहानाने नाही तर पर्यावरणवादी ग्रेटा थनबर्गने आणि पॉर्नस्टार मिया खलिफानेही शेतकरी आंदोलनाला पाठिंबा दिला आहे. पण आता स्वरा भास्करने देखील रिहानाला सुनावले आहे. स्वरा भास्कर तिच्या अभिनयासोबतच वादग्रस्त वक्तव्यांमुळे सतत चर्चेत असते. अनेक वेळा तर यामुळेच स्वरा ट्रोल होताना दिसते. First Published on February 11, 2021 1:15 pm
https://www.loksatta.com/arthasatta-news/adani-completes-purchase-of-23-point-5-percent-stake-in-mumbai-international-airport-scsg-91-2397771/|अदानी समूहाने मुंबई विमानतळाचा ताबा घेण्यास केली सुरुवात; २३.५ टक्के हिस्सेदारीचा व्यवहार पूर्ण|दोन परदेशी कंपन्यांकडील २३.५ टक्के वाटा अदानी समूहाने घेतला ताब्यात|February 10, 2021 08:13 am|मुंबई विमानतळाचा २३.५ टक्के वाटा अदानी समूहाने ताब्यात घेतला आहे. दोन दक्षिण आफ्रिकन कंपन्यांकडून अदानी समूहाने विमानतळाचा ताबा घेण्याची प्रक्रिया पूर्ण झाल्यासंदर्भातील माहिती अदानी समूहानेच जाहीर केली आहे. शनिवारी स्टॉक एक्सचेंजवर अदानी इंटरप्रायझेसच्या विमानतळ विभागाने बिडवेस्टचे १३.५ टक्के तर एअरपोर्ट कंपनी ऑफ साऊथ आफ्रीकाचे १० टक्के वाटा आपल्या नावावर केल्याची माहिती दिली. या टक्केवारीचे मूल्य एक हजार ६८५ कोटी रुपये इतके आहे. अदानी समूहाने हा वाटा स्वत:च्या ताब्यात घेतल्याने मुंबई विमानतळामधील परदेशी कंपन्यांची गुंतवणूक संपुष्टात आली आहे. मागील दोन वर्षांपासून अदानी समूह मुंबई विमानतळासंदर्भातील या व्यवहाराच्या प्रतिक्षेत होता. विमानतळांच्या खासगीकरण मोहिमेअंतर्गत अदानी समूहाने पूर्वीच भारतीय विमानतळ प्राधिकरणाकडून सहा विमानतळं ताब्यात घेतली आहे. मागील वर्षी ऑगस्ट महिन्यामध्ये अदानी समूहाने जीव्हीके ग्रुप सोबत करार केला होता. त्यानुसार जीव्हीकेच्या नावे असणारा ५०.५ टक्के वाटा अदानी समूहाच्या नावे करण्यात येण्याचं निश्चित झालं. त्याचप्रमाणे कंपनीने मुंबई विमानतळामध्ये वाटा असणाऱ्या दोन दक्षिण आफ्रिकन कंपन्यांशीही करार करुन त्यांच्याकडील २३.५ टक्के वाटा आपल्या नावावर करण्याचाही करार केला. या करारानुसार अदानी समूह जीव्हीके एअरपोर्ट डेव्हलपर्सच्या नावे असणाऱ्या अडीच हजार कोटींच्या कर्जासहीत विमानतळाचे सर्व हक्क विकत घेण्याचे निश्चित करण्यात आले. जीव्हीके आणि अदानीमधील कराराला भारतीय विमानतळ प्राधिकरणाने मागील महिन्यामध्ये हिरवा कंदील दिला. इतर काही खात्यांकडून अद्याप यासाठी मंजुरी मिळणं बाकी आहे. मार्च २०१९ मध्ये बिडवेस्टचे १३.५ टक्के वाटा अदानी समूहाला विकण्यासाठी एक हजार २४८ कोटींचा करार केला. जीव्हीकेकडून वाटा ताब्यात घेण्याची लढाई थेट न्यायालयापर्यंत गेली. मात्र जीव्हीकेने आपल्या विमानतळामधील ७९ टक्के वाटा विकून पैसे उभे करण्याचा प्रयत्न केला. तरी सीबीआयची चौकशी आणि इतर कायदेशीर बाबींमुळे जीव्हीके समूहाला पैसा उभं करणं जमलं नाही. अखेर कर्जाचा वाढते ओझे आणि इतर बाबी लक्षात घेत अदानींनाच हा वाटा विकण्यासाठी जीव्हीकेला राजी व्हावं लागलं. जयपूर आंतरराष्ट्रीय विमानतळ, तिरुअनंतपुरममधील त्रिवेंद्रम आंतरराष्ट्रीय विमानतळ आणि गुवाहाटीमधील लोकप्रिय गोपीनाथ बोर्डोलोई आंतरराष्ट्रीय विमानतळांची देखभाल करण्याचे हक्क अदानी समूहाला देण्यात आले आहेत.  लखनऊमधील चौधरी चरण सिंग आंतरराष्ट्रीय विमानतळ, अहमदाबादमधील सरदार वल्लभभाई पटेल आंतरराष्ट्रीय विमानतळ, मंगळूरू आंतरराष्ट्रीय विमानतळाचे हक्कही अदानी समूहाला विकण्यासंदर्भात २०१९ साली फेब्रुवारी महिन्यातच करार झाला होता. लखनौ, अहमादबाद आणि मंगळूरु विमानतळासंदर्भात  भारतीय विमानतळ प्राधिकरणाला सवलत देण्याच्या करारावर अदानी समूहाने १४ फेब्रुवारी २०२० रोजी स्वाक्षऱ्या केल्या आहेत. या विमानांचे खासगीकरण केल्याने फायदा होणार असल्याचे केंद्र सरकारने म्हटले आहे. First Published on February 10, 2021 8:09 am
https://www.loksatta.com/lifestyle-news/koo-app-has-chinese-investor-founder-ceo-admits-sas-89-2399333/|‘मेड इन इंडिया’ Koo मध्ये चिनी गुंतवणूक, कंपनीच्या ‘सीईओं’ची कबुली; म्हणाले…|'मेड इन इंडिया' Koo अ‍ॅपमध्ये चिनी गुंतवणूक...|February 12, 2021 09:18 am|शेतकरी आंदोलनादरम्यान कंटेंट सेन्सॉरशिपवरुन केंद्र सरकार आणि ट्विटरमधील वाद समोर आल्यापासून ‘मेड इन इंडिया’ Koo अ‍ॅप झपाट्याने लोकप्रिय होत आहे. ट्विटरला स्वदेशी पर्याय म्हणून Koo अ‍ॅपची चर्चा असून सरकारमधील काही मंत्रीही Koo अ‍ॅप वापरण्यास प्रोत्साहन देत आहेत. मात्र, या ‘मेड इन इंडिया’ अ‍ॅपमध्ये चिनी गुंतवणूक असल्याचं समोर आलं आहे. कंपनीचे मुख्य कार्यकारी अधिकारी(CEO) अप्रम्या राधाकृष्णा यांनी CNBC-TV18 ला नुकत्याच दिलेल्या एका मुलाखतीत Koo अ‍ॅपमध्ये चिनी कंपनीची छोटी गुंतवणूक असल्याचं सांगितलं. “शुनवेई कॅपिटल या चिनी कंपनीची छोटी गुंतवणूक अ‍ॅपमध्ये आहे, पण त्यांचा हिस्सा खरेदी करता येऊ शकतो. त्यामुळे ते लवकरच यातून बाहेर पडतील”, असंही राधाकृष्णा यांनी स्पष्ट केलं. “शुनवेई कॅपिटलने सुरूवातीला आमच्या व्होकल या अन्य स्टार्ट-अपमध्ये गुंतवणूक केली होती. पण आता आम्ही ‘कू’ कडे लक्ष केंद्रीत केलं आहे, त्यामुळे शेनवाई लवकरच बाहेर पडेल”, असं राधाकृष्णा म्हणाले. शुनवेई कॅपिटलशिवाय ‘कू’मध्ये 3one4 कॅपिटल (माजी इन्फोसिस बोर्ड मेंबर मोहनदास पै यांची कंपनी), कलारी कॅपिटल आणि ब्लम व्हेंचर्स यांची गुंतवणूक आहे. Koo app अप्रम्या राधाकृष्णा (Aprameya Radhakrishna) आणि मयंक बिदावत्क (Mayank Bidawatka) यांनी मार्च 2020 मध्ये डेव्हलप केलं आहे. Koo app ने ऑगस्ट 2020 मध्ये भारत सरकारकडून आयोजित Aatmanirbhar App Challenge स्पर्धा जिंकली होती. Koo चा उल्लेख पंतप्रधान नरेंद्र मोदी यांनी मन की बात कार्यक्रमातही केला होता. Koo अ‍ॅपवर भारतीय भाषांमध्ये ट्विटरप्रमाणे माइक्रोब्लॉगिंगचा अनुभव मिळतो. सोप्या शब्दात सांगायचं तर Koo म्हणजे ‘मेड इन इंडिया’ ट्विटर आहे. हिंदी, इंग्रजी, मराठीसह आठ भारतीय भाषांचा सपोर्ट या अ‍ॅपमध्ये आहे. Koo चा वापर अ‍ॅपसोबतच वेबसाइटवरुनही करता येतो. याचा इंटरफेस ट्विटरप्रमाणेच असून शब्दांची मर्यादा 350 आहे. ट्विटरप्रमाणेच Koo वर युजर्सना फॉलो करण्याचा पर्याय आहे. Koo वर भारतीय भाषांमध्ये विचार व्यक्त करण्याची सोय आहे. शेतकरी आंदोलनादरम्यान चुकीची आणि चिथावणीखोर माहिती पसरवत असल्याचा दावा करत काही ट्विट आणि खात्यांवर निर्बंध लादण्याचे सरकारने दिलेले आदेश ट्विटरकडून पाळण्यात आले नाहीत. त्यावरुन दोघांमध्ये वाद सुरू आहे. याचा चांगलाच फायदा मेड इन इंडिया Koo अ‍ॅपला झालाय. गेल्या काही दिवसांमध्ये Koo डाउनलोड करणाऱ्यांच्या प्रमाणात झपाट्याने वाढ झाली आहे. First Published on February 12, 2021 8:56 am
https://www.loksatta.com/desh-videsh-news/opposition-an-aggressive-stance-in-both-houses-of-parliament-demanding-the-repeal-of-the-three-agriculture-laws-abn-97-2395146/|विरोधकांचा आक्रमक पवित्रा|संसदेच्या दोन्ही सभागृहांचे कामकाज तहकूब|February 6, 2021 12:16 am|  तिन्ही कृषी कायदे मागे घेण्याची मागणी करीत विरोधी पक्षांच्या खासदारांनी शुक्रवारी संसदेच्या दोन्ही सभागृहात आक्रमक पवित्रा घेतला. अखेर गोंधळामुळे लोकसभा आणि राज्यसभेचेही कामकाज तहकूब करण्यात आले. या गदारोळात कृषिमंत्री नरेंद्र तोमर यांनी, कायद्यांतील नेमके दोष दाखवा, असे आव्हान विरोधकांना दिले. कृषी कायदे रद्द करण्याची मागणी करीत काँग्रेस, डीएमके आणि डाव्या पक्षांच्या खासदारांनी लोकसभाध्यक्षांच्या आसनासमोरील मोकळ्या जागेत धाव घेतली. या गदारोळामुळे लोकसभेचे कामकाज प्रथम सायंकाळी ६ वाजेपर्यंत तहकूब करण्यात आले. परंतु सभागृह पुन्हा सुरू होताच प्रश्नोत्तराच्या तासात कृषिमंत्री हर्षवर्धन करोना लशीबाबत माहिती देत असताना विरोधी खासदारांनी पुन्हा कृषी कायद्यांचा मुद्दा उपस्थित करत तिन्ही कायदे मागे घेण्याची मागणी केली. विरोधक ऐकण्याच्या मन:स्थितीत नसल्याने अध्यक्षांनी अखेर कामकाज सोमवापर्यंत तहकूब केले. राज्यसभेत सत्ताधारी भाजपने कृषी कायद्यांचे जोरदार समर्थन करताना कृषी कायदे शेतकरी कल्याणासाठी करण्यात आल्याचा दावा केला. तर काँग्रेसने कृषी कायदे मागे घेण्याची मागणी करण्याबरोबरच प्रजासत्ताकदिनी ट्रॅक्टर मोर्चावेळी घडलेल्या हिंसाचाराची सर्वोच्च न्यायालयाच्या न्यायमूर्तीमार्फत चौकशी करण्याची मागणी केली. राष्ट्रपतींच्या अभिभाषणावरील आभार प्रस्तावावर बोलताना कृषिमंत्री तोमर यांनी, विरोधक शेतकऱ्यांची दिशाभूल करीत असल्याचे आणि एकाच राज्यात आंदोलन सुरू असल्याचे वक्तव्य केल्यानंतर काँग्रेस, शिवसेना, राष्ट्रवादी काँग्रेस, समाजवादी पक्ष, बहुजन समाज पक्ष आणि डावे आक्रमक झाले. त्यांनी तिन्ही कृषी कायदे रद्द करण्याची मागणी केली. केंद्र सरकार आंदोलक शेतकऱ्यांना राष्ट्रविरोधी संबोधून आंदोलनाची बदनामी करीत असल्याचा आरोप विरोधकांनी केला. संसदेचे वरिष्ठ सभागृह असलेल्या राज्यसभेत विरोधी पक्षाच्या अनेक खासदारांनी शेतकरी आंदोलनाचा पेच कायम असल्याकडे लक्ष वेधले. काँग्रेसचे खासदार प्रतापसिंग बाजवा म्हणाले, की शेतकऱ्यांचा पाणीपुरवठा आणि वीजपुरवठा तोडण्यात आला आहे. शेतकऱ्यांना अटकाव करण्यासाठी बर्लिनच्या भिंतीसारखे तारांचे कुंपण घालण्यात आले आहे. या गोष्टी जगातील सर्वात मोठय़ा लोकशाहीसाठी लांच्छनास्पद आहेत. सरकारने प्रतिष्ठेचा प्रश्न न करता कृषी कायदे मागे घ्यावेत, असेही ते म्हणाले. २६ जानेवारीला घडलेल्या हिंसाचारप्रकरणी सर्वोच्च न्यायालयाच्या न्यायमूर्तीच्या अध्यक्षतेखाली समिती नेमून चौकशी करावी, अशी मागणी काँग्रेसचे बाजवा यांनी केली. शिवसेनेचे खासदार संजय राऊत यांनीही केंद्र सरकारवर हल्ला चढवला. शेतकऱ्यांच्या आंदोलनाला बदनाम करण्याचे प्रयत्न केंद्र सरकारने केल्याचा आरोप राऊत यांनी केला. प्रजासत्ताकदिनी झालेल्या हिंसाचारातील खरा आरोपी सरकारला का सापडत नाही, असा सवालही राऊत यांनी उपस्थित केला. काँग्रेसचे आनंद शर्मा म्हणाले की शेतकरी न्याय आणि त्यांच्या हक्कांसाठी आंदोलन करीत आहेत. कृषी कायद्यांमुळे निर्माण झालेल्या परिस्थितीस सरकार जबाबदार आहे. त्यांनी आंदोलनादरम्यान मृत्यू झालेल्या १९४ शेतकऱ्यांना श्रद्धांजली अर्पण केली. समाजवादी पक्षाचे खासदार सतीश मिश्रा यांनीही सरकारवर टीका केली. ते म्हणाले की आंदोलकांचे पाणी आणि वीजपुरवठा तोडण्याचे कृत्य हे मानवी हक्कांचे उल्लंघन आहे. शेतकऱ्यांचा दिल्ली वगळून आज देशभर चक्को जाम दिल्ली वगळून देशभर राष्ट्रीय महामार्ग आणि राज्य महामार्गावर आज, शनिवारी दुपारी १२ ते ३ दरम्यान चक्का जाम आंदोलन करण्यात येईल, असे कृषी संयुक्त किसान मोर्चातर्फे शुक्रवारी सांगण्यात आले. दिल्ली सोडून देशात अन्यत्र तीन तास चक्का जाम करण्यात येईल, परंतु त्यातून शाळा बस, रुग्णवाहिका आदी अत्यावश्यक सेवांना वगळण्यात येईल, असे किसान मोर्चाने स्पष्ट केले. आंदोलन केल्यास ना नोकरी, ना कर्ज बिहारमध्ये निदर्शने, रास्ता रोको इत्यादी आंदोलनांत सामील असलेल्या व्यक्तींना पासपोर्ट (पारपत्र), सरकारी नोकरी, आर्थिक अनुदान आणि बँक कर्जे मिळणेही कठीण होणार आहे. बिहार पोलिसांनी तशा आशयाचा आदेश जारी केला आहे. उत्तराखंडमध्येही देशाची एकता आणि अखंडता याविरोधात किंवा समाजविरोधी मजकूर प्रसारित केल्यास कारवाई करण्यात येणार आहे. दोन्ही राज्याचे हे निर्णय समाजमाध्यमांवरील मुक्त व्यक्त होण्यावर निर्बंध आणणारे असल्याची टीका होत आहे. कृषी कायद्यांची काळी बाजू दाखवा : तोमर पाण्याने शेती केली जाते हे संपूर्ण जगाला माहिती आहे, रक्ताने शेती केवळ काँग्रेसच करू शकतो, भाजप रक्ताने शेती करू शकत नाही, अशा शब्दांत कृषिमंत्री नरेंद्र तोमर यांनी काँग्रेसवर हल्ला चढविला. काँग्रेसने अलीकडेच जारी केलेल्या एका पुस्तिकेच्या संदर्भात ते बोलत होते. कृषी कायद्यांची काळी बाजू दाखवा, परंतु आजपर्यंत ती दाखवलेली नाही. कृषी कायद्यांतील अडचणी काय, हा प्रश्न शेतकरी संघटनांना विचारण्यात मी दोन महिने घालवले, परंतु मला उत्तर मिळालेले नाही, असे तोमर यांनी राज्यसभेत सांगितले. First Published on February 6, 2021 12:16 am
https://www.loksatta.com/lokmanas-news/loksatta-readers-response-letter-abn-97-85-2396688/|सत्ताधाऱ्यांना सवडच कुठे आहे?|देशभक्ती, राष्ट्रप्रेम अशा संवेदनशील शब्दांचा वापर आजचे सत्ताधारी जाणूनबुजून सर्रास करताना दिसतात.|February 9, 2021 12:20 am|‘टूलकिटची खरी गरज’ हा अन्वयार्थ (८ फेब्रुवारी) वाचला. विद्यमान सत्ताधाऱ्यांची ‘सर्व गोष्टींचा फायदा फक्त आणि फक्त आपल्यालाच व्हावा’ ही भावना स्पष्टपणे दिसून येऊ लागली आहे. देशभक्ती, राष्ट्रप्रेम अशा संवेदनशील शब्दांचा वापर आजचे सत्ताधारी जाणूनबुजून सर्रास करताना दिसतात. त्यामुळेच हे सत्ताधारी, जवळपास सर्व गोष्टींना कोणत्या तरी मार्गाने देशप्रेमाशी जोडून आपल्या विरोधातल्या सर्व गोष्टी सरकार देशविरोधी म्हणून घोषित करून टाकतात! २०१९च्या निवडणुकांमध्ये तर प्रत्यक्ष पंतप्रधान मोदी पुलवामाच्या शहीद जवानांचे फोटो पडद्यावर दाखवून मते मागताना दिसले! सत्ता हातात आल्यावर ‘सत्ताधारीविरोधी नागरिक हा देशद्रोही आहे’ असाच संदेश लोकांपर्यंत अप्रत्यक्षपणे पोहोचवून लोकांमध्ये भीती निर्माण करण्याचा प्रयत्न सरकारद्वारे होताना अनेकदा दिसतो. याचाच प्रत्यय ‘समाजमाध्यमांत व्यक्त झालेल्यांना सरकारी नोकऱ्या देताना अधिक कठोर तपासणी करण्यात येईल,’ असा उत्तराखंड व बिहार सरकारांचा निर्णय देतो. म्हणजेच सध्याच्या सत्ताधाऱ्यांविरोधात आपले मत मांडण्याचा अधिकारदेखील सामान्य नागरिकांना उरलेला नाही का? या घटना लोकशाहीला धरून नाहीत हे कोणाही बुद्धी ठिकाणावर असलेल्याला सांगायची गरज नाही. आणि असे असूनही या मुद्दय़ावर हवा तितका आवाज उठलेला दिसत नाही, हे लोकशाहीसाठी नक्कीच धोकादायक. कोण एक रिहाना नामक अमेरिकी गायिका शेतकऱ्यांच्या आंदोलनावर भाष्य करते तेव्हा आपण सरकार म्हणून या गोष्टीवर ‘हा आमचा आंतरिक प्रश्न आहे’ असे सांगत बसायचे की गेल्या दोन महिन्यांहून अधिक काळ सुरू असलेला हा मुद्दा सोडवण्यासाठी पावले उचलायची याचा विचार सरकारने केलेला दिसत नाही. कारण तसा तो केला असता तर ‘हॅशटॅग इंडिया टुगेदर’ निर्माण करण्याआधी आपण ज्यांच्याकडे दुर्लक्ष करतो असे दिल्ली सीमेवर थंडीवाऱ्यात दोन महिन्यांपासून आंदोलन करणारे शेतकरीसुद्धा ‘इंडिया’मध्येच मोडतात व म्हणून त्यांनाही ‘टुगेदर’ घेतले पाहिजे हे त्यांच्या ध्यानात आले असते. पण राष्ट्रप्रेम, देशभक्तीच्या नावाखाली आपल्या पोळ्या लाटून घेण्यापासून सत्ताधाऱ्यांना सवडच कुठे आहे! – जयेश भगवान घोडविंदे, शहापूर (जि. ठाणे) आळशी, सरंजामी कारभाराला बक्षीस! ‘वाटणी की..?’(८ फेब्रु.)  हा अग्रलेख वाचला. केंद्र आणि राज्य यांच्यात महसुलाची वाटणी कशी करायची हे भारताचे जुनाट दुखणे आहे. गोंधळपूर्ण विचारांच्या प्रभावाचे हे एक उदाहरण आहे. जी राज्ये वर्षांनुवर्षे इतर राज्यांच्या महसुलातील वाटा घेत आहेत त्यांनी असे किती काळ करावे याला काही कालमर्यादा हवी का नको? त्यांची महसुलवृद्धी सुपीक जमीन बारा महिने पाणी असूनही होत नसेल तर त्यांचे कारण तेथील सरकारांच्या धोरणात आहे हे लक्षात कधी घेणार? याचाच दुसरा अर्थ जो उत्पादक काम करतो त्याला लाभ कमी आणि जो तुलनेने उत्तम संसाधने असूनही आळशीपणा करतो त्याला बक्षीस! ही भ्रामक अवस्था नाही का? आणि आळशी राहूनही महसुलात जास्त वाटा मिळत असेल तो जास्त कष्ट का करेल? महाराष्ट्राने उद्योग व्यवस्थापन आणि सहकार चळवळ  यांच्या आधारे पुढावा घेतला. नेहरूंनी ही तत्त्वे धनंजयराव गाडगीळांच्या मदतीने उत्तरेत रुजवण्याचा प्रयत्न केला. तरीही फरक पडला नाही. नवी मूल्ये शिकायची नाहीत, आणि जुन्या सरंजामी पद्धतीने कारभार करायचा हे सूत्र राहिले तर दक्षिणी राज्यांनी किती काळ आपल्या पुढील विकासाची किंमत चुकवायची याचा विचार करणे हा देशहिताचाच विचार आहे हे कधीतरी लक्षात घेतले पाहिजे. – उमेश जोशी, पुणे. राज्या-राज्यांत निधीसाठी कलह वाढू नयेत.. ‘वाटणी की..?’ हा अग्रलेख (८ फेब्रुवारी) वाचला. वस्तू व सेवा कर जीएसटी लागू झाल्यापासून तिजोरीच्या चाव्या केंद्राकडेच गेल्या आणि पैशासाठी राज्यांना केंद्र सरकारकडे हात पसरण्याची वेळ आली. वित्त आयोग पालकाच्या भूमिकेत आहे. पालकांचा ओढा गरीब मुलाकडे असतो. त्यामुळे महाराष्ट्र व दक्षिणेकडील राज्यांनी कमवायचे आणि वित्त आयोगाने रॉबिनहूडसारखे गरीब बिहार, उत्तर प्रदेशसारख्या राज्यांना वाटायचे हे चालत आले आहे. त्यात भर म्हणून केंद्रातील पक्षांची राज्ये तसेच निवडणूक काळ हे घटकदेखील निधी वाटपात महत्त्वाची भूमिका बजावू लागले आहेत. वित्त आयोगावर केंद्राचा अंकुश राहणारच. तथापि राज्या-राज्यांत निधीसाठी कलह वाढू नयेत एवढी काळजी घेणे आवश्यक आहे. – शिवलिंग राजमाने, पुणे दरवाढीचे खापर राज्यांवर फोडणे असमर्थनीय! ‘इंधन करकपात विचाराधीन!’ ही बातमी (लोकसत्ता, ८ फेब्रुवारी) वाचली. पेट्रोल/ डिझेवरील करांमध्ये वाढीचा निर्णय बेधडक घेतला जातो, फक्त करकपात करण्यासाठी मात्र ही वेळकाढू विचाराधीनता असेच या बातमीबाबत म्हटले पाहिजे!  कारण इंधन करकपातीचा निर्णय प्रत्यक्षात येणार का हाही प्रश्न आहे; कारण निर्मला सीतारामन स्वत:च म्हणतात की केंद्राने करकपात केली तर  राज्यांकडून त्यांचे करदर  वाढवले जातील, त्यामुळे ग्राहकांना केंद्राच्या करकपातीचा लाभ मिळणार  नाही! पण राज्ये काय करतील, हा विषय केंद्राचा नाही. आधी केंद्राने तरी करांची दरकपात करावी मग राज्यांवर इंधन दरवाढीचे खापर फोडावे. आधीच त्याबाबत काही बोलणे म्हणजे केंद्राला करकपात करायची नाही असे सुचवणे! विरोधकांच्या आंदोलनातील हवा काढून टाकायची असेल तर केंद्राने करकपात करावी. पण तसे न करता राज्यांवर खापर फोडून इंधन दरवाढीचे समर्थन असमर्थनीय आहे. – अनिरुद्ध गणेश बर्वे, कल्याण पश्चिम एकाच स्तंभाची ‘लोकशाही’! ‘परस्परांवर कौतुक वर्षांव’ (७ फेब्रु.) ही, पंतप्रधान मोदी व सर्वोच्च न्यायालयातील न्यायाधीश एम. आर. शहा यांनी एकमेकांचे कौतुक केल्याची बातमी वाचली. मोदींचे ठीक आहे राजकारण्यांना गोडगोड बोलावेच लागते; पण लोकशाहीचा स्वतंत्र आणि खंबीर स्तंभ समजल्या जाणाऱ्या न्यायपालिकेतील वरिष्ठ न्यायाधीशाने कोणत्याही विद्यमान सत्ताधाऱ्याची स्तुती ताळतंत्र सोडून करावी, हे अनाकलनीय आहे. संसद, कार्यकारी मंडळ (पंतप्रधान व केंद्रीय मंत्रिमंडळ) व न्यायपालिका या तीन स्वतंत्र व ‘मजबूत’ आधारस्तंभावर भारतीय लोकशाहीची इमारत ‘भक्कमपणे’ उभी असते म्हणतात. त्या वेळच्या वृत्तपत्रांच्या स्वतंत्र बाण्यामुळे त्यांना चौथा स्तंभ असे आदराने म्हटले जाई. पण आजचे चित्र काय आहे? पहिला आधारस्तंभ ‘संसद’ हा कधीचाच दुसऱ्या आधारस्तंभात विलीन झाला आहे. चौथ्या आधारस्तंभात इलेक्ट्रॉनिक मीडियाची भर पडल्यामुळे लोकशाही मजबूत होईल असे वाटत असतानाच या स्तंभाने आणि ‘बहुतेक’ प्रिंट मीडियाने कार्यकारी मंडळासमोर कधी गुडघे टेकले ते कळलेही नाही. म्हणजे आताच लोकशाहीची इमारत दोन स्तंभांवर कशीबशी उभी आहे. त्यात ज्या स्तंभाकडून- न्यायपालिकेकडून स्वायत्ततेची, स्वतंत्र बाण्याची अपेक्षा करावी तर त्यांच्यातच कार्यकारी मंडळ प्रमुखाची मर्जी राखण्याची स्पर्धा सुरू झाल्याचे दिसते. सर्वोच्च न्यायालयाचे निवृत्त मुख्य न्यायाधीश रंजन गोगोईंना कुलिंग पीरियड संपायच्या आतच राज्यसभा खासदारकीची भेट मिळाल्यामुळे इतर न्यायाधीशांची भीड तर चेपली गेलीच; पण आपण यात मागे पडायला नको अशी स्पर्धा सुरू झालेली जाणवते. न्यायाधीश शहांच्या निवृत्तीला आणखी सव्वादोन वर्षे बाकी आहेत. थोडक्यात लोकशाहीचा डोलारा आता फक्त एकाच स्तंभावर उभा आहे. आणि त्या कार्यकारी मंडळाची वैचारिक बैठक, धोरण आणि वागणे एकचालकानुवर्तित्वाचे आहे.  कदाचित स्वातंत्र्यानंतरही सुरुवातीला अशीच परिस्थिती असू शकेल, पण तेव्हाचे नेतृत्व नेहरूंचे असल्यामुळे लोकशाहीबाबत देशाचे नुकसान झाले नाही, हाही इतिहास आहेच. – सुहास शिवलकर, पुणे कधीही सांगितले, तरी सत्य हे सत्यच! राज्यसभा सदस्य नारायण राणे यांच्या सिंधुदुर्गातील वैद्यकीय महाविद्यालयाच्या उद्घाटनप्रसंगी शिवसेनेची जी ‘पोलखोल’ केंद्रीय गृहमंत्री अमित शहा यांनी केली ती ‘लाजबाब’ म्हणावी अशीच होती. २०१९ साली विधानसभा निवडणुकीपूर्वी भाजपने मुख्यमंत्री पदासाठी कोणतेही आश्वासन दिले नव्हते असा स्पष्ट खुलासा अमित शहा यांनी केला हे बरे झाले. भाजप जे आश्वासन देतो ते पाळतो याचे उदाहरण गेल्या बिहारच्या निवडणुकीत पाळले गेले, ते त्यांनी ठणकावून सांगितले. यावर शिवसेना व संजय राऊत यांनी मूळ विषयाला बगल देऊन, हे सांगण्यास शहा यांनी उशीर लावला अशी टीका केली आहे. पण ‘सत्य’ हे सत्यच असते ते केव्हाही स्वीकारावे अन्यथा फजिती होते. – श्रीनिवास जोशी, डोंबिवली (पूर्व) भाजपने दूषणे देणे बंद करावे ‘..तर महाराष्ट्रात शिवसेना उरली नसती’ असे विधान केंद्रीय गृहमंत्री अमित शहा यांनी  केल्याची बातमी (लोकसत्ता ८ फेब्रु.) वाचली. मुख्यमंत्री पदाबाबत सेना प्रमुख उद्धव ठाकरे यांना कोणताही शब्द दिला नव्हता असे माजी भाजप-अध्यक्ष सांगतात; परंतु बंद दाराआड झालेली चर्चा, ‘आमचं ठरलंय’, हे मुख्यमंत्री उद्धव ठाकरे निवडणुकीच्या आधीपासून जाहीर व्यासपीठांवरून सांगत होते. तेव्हा भाजपचे नेते गप्प बसले होते आणि आता बोलत आहेत. खरे म्हणजे युतीचा स्वार्थासाठी चांगलाच वापर करून घेणारा भाजप हा महाराष्ट्रात सेनेमुळे मोठा झाला. या राज्याची सत्ता आपल्या डोळ्यादेखत आपल्यापासून हिरावून घेण्यात आली, हे शल्य भाजपच्या नेत्यांना – विशेषत: विरोधी पक्षनेते देवेंद्र फडणवीस यांना- वर्षभरानंतरही बोचत आहे. सरकार पाडण्यासाठी भाजपने अनेक मुहूर्त काढले; पण सरकार काही पडले नाही. तेव्हा भाजपने सेनेला दूषणे देणे, तसेच राज्यपालांना हाताशी धरून रडीचा डाव खेळणे बंद करावे. – सुनील कुवरे, शिवडी (मुंबई) First Published on February 9, 2021 12:05 am
https://www.loksatta.com/lifestyle-news/some-indian-ministers-switch-to-local-platform-koo-as-twitter-standoff-continues-piyush-goyal-tweets-about-homegrown-twitter-alternative-koo-sas-89-2397773/|ट्विटरला ‘मेड इन इंडिया’ Koo ची टक्कर, केंद्रीय रेल्वेमंत्र्यांनीही बनवलं अकाउंट|शेतकरी आंदोलनादरम्यान काही ट्विट आणि खात्यांवर निर्बंध लादण्याचे सरकारचे आदेश ट्विटरकडून पाळण्यात आले नव्हते.|February 10, 2021 10:00 am|इंस्टंट मेसेजिंग अ‍ॅप व्हॉट्सअ‍ॅपला पर्याय म्हणून Sandes अ‍ॅप चर्चेत असतानाच आता माइक्रोब्लॉगिंग प्लॅटफॉर्म ट्विटरसाठीही नवीन मेड इन इंडिया अ‍ॅप आलं आहे. गेल्या वर्षी ट्विटरसाठी पर्याय म्हणून tooter नावाची वेबसाइट आली होती आणि आता Koo App ची ट्विटरला भारतीय पर्याय म्हणून चर्चा आहे. केंद्रीय रेल्वेमंत्री पियूष गोयल यांनीही मंगळवारी ट्विटरचा स्वदेशी पर्याय Koo अ‍ॅपवर अकाउंट बनवलं. गोयल यांनी स्वतः ट्विटरद्वारे याबाबत माहिती दिली. भारतात सुरु असलेल्या शेतकरी आंदोलनादरम्यान कंटेंट सेन्सॉरशिपवरुन सरकार आणि ट्विटरमधील वाद समोर आला होता. काही ट्विट आणि खात्यांवर निर्बंध लादण्याचे सरकारचे आदेश ट्विटरकडून पाळण्यात आले नव्हते. त्यानंतर आता ट्विटरला पर्याय म्हणून मेड इन इंडिया Koo अ‍ॅप चर्चेत आलं आहे. I am now on Koo. Connect with me on this Indian micro-blogging platform for real-time, exciting and exclusive updates. Let us exchange our thoughts and ideas on Koo. Join me:  — Piyush Goyal (@PiyushGoyal) गोयल यांच्याशिवाय अन्य काही मंत्र्यांनीही Koo अ‍ॅपवर अकाउंट क्रिएट केल्याचं समजतंय. इलेक्ट्रॉनिक्स आणि माहिती तंत्रज्ञान मंत्री रविशंकर प्रसाद, कर्नाटकचे मुख्यमंत्री बीएस येडियुरप्पा हे देखील Koo वर आहेत. याशिवाय, विविध सरकारी मंत्रालये आणि विभागांची खातीही आहेत. त्यामध्ये इलेक्ट्रॉनिक्स आणि आयटी मंत्रालय, माय गाव, डिजिटल इंडिया, इंडिया पोस्ट, नॅशनल इन्फॉर्मेटिव्ह सेंटर (NIC), नॅशनल इन्स्टिट्यूट ऑफ इलेक्ट्रॉनिक्स अ‍ॅन्ड इन्फॉर्मेशन टेक्नॉलॉजी, कॉमन सर्व्हिस सेंटर, उमंग अ‍ॅप, डिजी लॉकर, नॅशनल इंटरनेट एक्सचेंज ऑफ इंडिया, केंद्रीय अप्रत्यक्ष कर आणि सीमा शुल्क विभागाच्या हँडल्सचा समावेश आहे. Koo अ‍ॅप आत्मनिर्भर भारत अ‍ॅप्लिकेशन चॅलेंजमध्ये सहभाग घेतला होता. Koo चा उल्लेख पंतप्रधान नरेंद्र मोदी यांनी मन की बात कार्यक्रमातही केला होता. Koo अ‍ॅपवर भारतीय भाषांमध्ये ट्विटरप्रमाणे माइक्रोब्लॉगिंगचा अनुभव मिळतो. सोप्या शब्दात सांगायचं तर Koo म्हणजे मेड इन इंडिया ट्विटर आहे. हिंदी, इंग्रजी, मराठीसह आठ भारतीय भाषांचा सपोर्ट या अॅपमध्ये आहे. Koo चा वापर अ‍ॅपसोबतच वेबसाइटवरुनही करता येतो. याचा इंटरफेस ट्विटरप्रमाणेच असून शब्दांची मर्यादा 350 आहे. First Published on February 10, 2021 9:02 am
https://www.loksatta.com/manoranjan-news/naseeruddin-shahs-wife-ratna-pathak-made-a-big-revelation-on-that-tweet-ssj-93-2397791/|नसीरुद्दीन शाह यांचा शेतकऱ्यांना पाठिंबा? जाणून घ्या ‘त्या’ व्हायरल ट्विटचं सत्य|जाणून घ्या, नसीरुद्दीन शाह यांच्या ट्विटमागील सत्य|February 10, 2021 10:43 am|ज्येष्ठ अभिनेते नसीरुद्दीन शाह कायमच त्यांच्या स्पष्टवक्तेपणामुळे आणि ठाम भूमिका घेण्यामुळे चर्चेत येत असतात. काही दिवसांपूर्वी शेतकरी आंदोलनावर ते व्यक्त झाले होते. ट्विटरवरुन त्यांनी त्यांची भूमिका मांडली होती. त्यांच्या या ट्विटनंतर सोशल मीडियावर बरीच चर्चा रंगली होती. मात्र, आता त्यांची पत्नी आणि अभिनेत्री रत्ना पाठक यांनी धक्कादायक खुलासा केला आहे. सोशल मीडियावर व्हायरल होत असलेलं ट्विट नसीरुद्दीन शाह यांचं नसून त्यांचं कोणतं ट्विटर अकाऊंटच नाहीये, असा खुलासा रत्ना पाठक यांनी केला आहे. तसंच शेतकरी आंदोलनावर नसीरुद्दीन यांनी भूमिका मांडली नाही. तर, ते ट्विट एका फेक अकाऊंटवरुन करण्यात आलं आहे. त्यामुळे प्रकरणी सायबर क्राइम सेलकडे तक्रार करण्यात आली आहे. नसीरुद्दीन शाह यांच्या फेक अकाऊंटवरुन करण्यात आलेल्या ट्विटमध्ये त्यांनी शेतकऱ्यांची पाठराखण केली होती. तसंच बॉलिवूड कलाकारांवर टीकास्त्र डागलं होतं. शांत राहणं म्हणजे अन्याय करणाऱ्याला साथ देणं. जर शेतकऱ्यांना पाठिंबा दिला तर आपलं खूप मोठं नुकसान होईल, असं बॉलिवूडमधील काही जणांना वाटत आहे. पण, त्यांनी इतकं कमावून ठेवलंय की त्यांच्या पुढील सात पिढ्या आरामात बसून खातील. त्यामुळे त्यांनी नेमकी भूमिका घ्यावी, असं त्या ट्विटमध्ये म्हटलं आहे. First Published on February 10, 2021 8:56 am
https://www.loksatta.com/agralekh-news/editorial-on-farmers-movement-is-an-internal-matter-of-india-stars-said-two-months-later-using-a-single-hashtag-abn-97-2395071/|प्रतिवाद आणि प्रतारणा|शेतकरी आंदोलन ही भारताची अंतर्गत बाब आहे, हे सर्वपरिचित सत्य भारतीय तारे-तारकांनी दोन महिन्यांनंतर, एकच ‘हॅशटॅग’ वापरून सांगितले..|February 6, 2021 12:07 am|  निवृत्तीनंतरही ‘क्रिकेटचा बादशहा’ हे बिरुद कायम राखणाऱ्या खेळाडूचा करिश्मा काय असतो हे सचिन रमेश तेंडुलकर यांच्या जन्माच्या दोन वर्षे आधीच, सर डॉन ब्रॅडमन यांनी दाखवून दिले होते.. १९७१ साली दक्षिण आफ्रिका विरुद्ध ऑस्ट्रेलिया क्रिकेट कसोटी जाहीर झाली आणि त्या संदर्भात दक्षिण आफ्रिकेचे तत्कालीन पंतप्रधान जॉन व्होर्स्टर यांना ऑस्ट्रेलिया संघाचे प्रशासक या नात्याने भेटलेल्या ब्रॅडमन यांनी सरळच, ‘‘दक्षिण आफ्रिकेच्या संघात एकही कृष्णवर्णीय खेळाडू कसा नाही?’’ असे विचारले, त्यावर त्या वर्णद्वेषी देशाच्या पंतप्रधानांनी, काळ्यांना अक्कलच कमी असते वगैरे अहंकारी उत्तर दिले. ते ब्रॅडमन यांनी ऐकून घेतले; पण मायदेशी परतल्यावर ‘ऑस्ट्रेलिया संघ दक्षिण आफ्रिकेशी खेळणार नाही’ अशी स्पष्ट भूमिका घेतली. संघ दक्षिण आफ्रिकेचा, त्यात कोण असावे आणि कोण नसावे हे तो देशच ठरवणार- मग ब्रॅडमन यांना यात नाक खुपसण्याचे काय कारण आहे.. किंवा गॅरी सोबर्सचे असेलही ब्रॅडमनना कौतुक, पण तेवढय़ासाठी साऱ्याच काळ्यांचा कैवार घेऊन दौराच रद्द वगैरे ‘आदळआपट’ करण्याचे कारण काय.. असले प्रश्न एकाही राष्ट्रप्रेमी ऑस्ट्रेलियन व्यक्तीने विचारले नाहीत. ब्रॅडमन यांच्या म्हणण्याप्रमाणे दौरा रद्द झाला. ही ताकद ब्रॅडमन यांच्या शब्दात होती, याचे कारण ते स्वत:शी प्रामाणिक होते. गॅरी सोबर्सइतके उत्तम क्रिकेटपटू कदाचित दक्षिण आफ्रिकेतही असू शकतील आणि कुणा सरकारमुळे त्या खेळाडूंवर अन्याय होतो आहे, ही त्यांची विचारान्ती ठरलेली भूमिका होती आणि प्रसंगी प्रशासकपद गमावण्याचीही तयारी ठेवून, त्यांनी स्वत:ची ही भूमिका जाहीर केली होती. ब्रॅडमन यांची ही अर्धशतकापूर्वीची आठवण शुक्रवारी एका इंग्रजी दैनिकाने दिली, तीही भारतीय क्रिकेट व चित्रपटतारे आज कशा रीतीने सरकारची तळी उचलत आहेत, हे सांगताना. तपशील पाहू जाता हा विरोधाभास आताच सांगणे कसे अप्रस्तुत आहे, तुलनाच कशी चुकीची आहे वगैरे युक्तिवाद बेमालूमपणे गळी उतरवता येतील. पण एक बाब मात्र, ब्रॅडमन यांच्या तडफदार भूमिकेचे स्मरण कुणी दिले नसते तरीही स्पष्ट होती आणि आहे. ती म्हणजे, २५ नोव्हेंबर २०२० पासून सुरू झालेल्या शेतकरी आंदोलनाबद्दल समाजमाध्यमांतून व्यक्त होण्याची गरज सायना नेहवाल, सचिन तेंडुलकर, अक्षयकुमार, विराट कोहली आदी भारतीय तारे-तारकांना तब्बल दोन महिने उलटल्यावर; तीदेखील कुणा रिहाना नामक अमेरिकी तारकेने केलेल्या ट्वीटला उत्तर देण्याचे हात दाखवून अवलक्षण भारताच्या परराष्ट्र खात्याकडून  झाल्यानंतर वाटली! ही जी कोणी रिहाना नामक गायिका आहे ती आपल्या गानसम्राज्ञी लता मंगेशकर यांच्या पासंगालाही पुरणार नाही अशीच जर साऱ्या १३० कोटी भारतीयांची भावना असेल, तर तिच्या तोंडी लागणारे ट्वीट लता मंगेशकरांनी करण्याचे कारणच काय? एखाद्याला अनुल्लेखाने मारणे हा योग्य मार्ग भारतीयांनी रिहानाबद्दलही वापरला असता, तर काय बिघडले असते? पण तसे झाले नाही. आधी आपले परराष्ट्र खाते, मग केंद्रीय मंत्रिमंडळातील ज्येष्ठ सदस्य यांनी या कुणा रिहानाने जणू काही देशाच्या अंतर्गत बाबींत ढवळाढवळ केलेली आहे असा पवित्रा घेऊन निषेधाची निवेदने प्रसृत केली. वास्तविक या रिहानाने तिच्या देशातील- अमेरिकेतील- कुणा सीएनएन नामक वाहिनीच्या संकेतस्थळावरील एका लेखाकडे लक्ष वेधले होते. तो लेख भारतात सुरू असलेल्या शेतकरी आंदोलनाबद्दल होता आणि ‘आपण याबद्दल का बोलत नाही?’ असे रिहानाने तिच्या ट्विटर खात्यावर म्हटले होते. हे तिचे ट्विटर-खाते १० कोटी १४ लाख जणांच्या आवडीचे असले, तरी ही संख्या भारतातील लोकसंख्येच्या फार तर एक दशांश, असा विचार बहुसंख्याकतावादी नेतृत्वाने केला नाही. रिहाना अमेरिकेची नागरिक असली तरी तिच्या देशात डोनाल्ड ट्रम्प सत्तारूढ असताना तिने सरकारविरोधी मजकूर याच ट्विटर खात्यावर लिहिला आहे, किंबहुना ‘अ‍ॅन्टी’ हा तिचा गीतसंग्रह तर प्रस्थापित अमेरिकी संगीत बाजाराला जे प्रिय, त्याहीविरुद्ध बंड करणारा होता, अशा प्रकारचा तिचा पूर्वेतिहासही कोणी लक्षात घेतला नाही. मुख्य म्हणजे, ती तिच्या वा अन्य देशांतील तथाकथित संगीतरसिकांना कितीही प्रिय असली तरी ती कुणी सरकारी व्यक्ती नाही, हेदेखील लक्षात घेतले गेले नाही. त्यामुळे, सरकारी उच्चपदस्थांनी दुसऱ्या देशाच्या सरकारविषयीच बोलावे- त्या देशातील खासगी व्यक्तींविषयी नव्हे, हा आंतरराष्ट्रीय राजकारणातील अलिखित नियमही आपण मोडला. हे भारतातून झाल्यानंतर अमेरिकी सरकारही मैदानात उतरले आणि त्यांनी जरी कायद्यांना पाठिंबा दिला तरी, ‘भारताने शेतकरी आंदोलन योग्यरीत्या हाताळावे’ अशी जाहीर कानपिचकी दिली. ही नामुष्की होताहोताच, ‘लौंदासि आणून भिडवावा दुसरा लौंद’ या न्यायाने भारतातील काही तारे-तारका जागे झाले आणि मग सर्वानी- हे तारे-तारका ‘भारतरत्न’ असोत वा नसोत- एकजात सर्वानी ‘इंडिया अगेन्स्ट प्रोपगंडा’ हा लक्षवेधी शब्दप्रयोग (हॅशटॅग) वापरून शेतकरी आंदोलन ही भारताची अंतर्गत बाब आहे, हे सर्वपरिचित सत्य पुन्हा सांगितले. हे म्हणजे त्या ऊटपटांग शर्जिल उस्मानीशी प्रतिवाद करताना ‘आमचा धर्म सडका नाही’ असे म्हणण्याइतकेच अनावश्यक. तरीही भारतीय तारे-तारकांनी ते हिरिरीने केले, याची दोन कारणे संभवतात. पहिले म्हणजे, काय महत्त्वाचे वा काय बिनमहत्त्वाचे याचा विचार करण्याआधीच प्रतिवाद करण्याची आणि प्रतिक्रियात्मकता दाखवून देण्याची आपली हल्लीची सवय. प्रत्येक चेंडू फटकावण्याचा अट्टहास फलंदाजाने केल्यास बाद होण्याचा संभव अधिक, हे माहीत नसल्यासारखे आपण वागू लागलो आहोत. फक्त जिंकण्यासाठीच खेळायचे, असा हट्ट वा अहंकार असल्यास असा फटकेबाजीचा सोस बळावतो. पण हे अलीकडले कारण. दुसरे कारण अधिक काळ आपल्या मानसिकतेत रुजलेले. ते म्हणजे आपले विद्वान व कलावंत यांना असलेला ‘राजमान्यते’चा सोस. यातून एकीकडे आपल्या अकादम्यांवर राजकीय अड्डे असल्याचा आरोप होतो आणि दुसरीकडे, पद्म पुरस्कारांसारखे आदरणीय राष्ट्रीय पुरस्कार मिळवणाऱ्या कलावंतांची उघड गुपिते साऱ्यांना माहीत असतात. हा राजमान्यतेचा सोस संस्थानी काळात होता, तसा तो नेहरूकाळातही होता. लता मंगेशकरांचे गाणे ऐकून नेहरूंच्या डोळ्यांत पाणी आले म्हणून त्या मोठय़ा, असे मानण्याचा भाबडेपणा नेहरूकाळात खपून गेला. त्याच भाबडेपणाची एकविसाव्या शतकातील ट्विटर/ फेसबुकादी माध्यमांधारित आवृत्ती विद्यमान सरकारला हवी आहे काय? की, राष्ट्रप्रेम आणि सरकारप्रेम यांमधला भेद मिटवून टाकू पाहणारी इंदिरा गांधीप्रणीत आणीबाणी आपण विसरून गेलो आहोत? कदाचित हे प्रश्न कुणाला टोकाचे वाटतील. म्हणून मग ते अतार्किकच कसे, असाही प्रतिवाद सुरू होईल. तसे झाल्यास, तो स्व-बुद्धीने व्हावा, ही अपेक्षा रास्त. प्रतिमा जपणे ठीक; पण ती जपताना आपल्याच प्रतिभेशी आपण प्रतारणा करीत नाही ना, याचा विचार सर्वच संबंधितांनी प्रामाणिकपणे करावा. First Published on February 6, 2021 12:07 am
https://www.loksatta.com/desh-videsh-news/greta-thunberg-toolkit-disha-ravi-petition-in-high-court-on-leaked-whatsapp-chats-pmw-88-2403469/|Toolkit Case : ‘पर्सनल चॅट लीक करू नका’; Disha Ravi ची उच्च न्यायालयात धाव|टूलकिट प्रकरणी दिशा रवीने दिल्ली उच्च न्यायालयात याचिका दाखल केली आहे.|February 18, 2021 05:53 pm|दिल्ली पोलिसांनी अटक केलेली आणि सध्या अटकपूर्व जामिनावर बाहेर असलेल्या दिशा रवीने दिल्ली पोलिसांविरोधातच आता न्यायालयात धाव घेतली आहे. दिल्ली उच्च न्यायालयात दिशाने याचिका दाखल केली असून ‘या प्रकरणाशी संबंधित कोणतीही कागदपत्रे किंवा माहिती लीक केली जाऊ नये, याचे आदेश दिल्ली पोलिसांना देण्यात यावेत’, अशी मागणी दिशा रवीने केली आहे. शेतकरी आंदोलनाला पाठिंब्याच्या आडून कट-कारस्थान केल्याच्या आरोपाखाली दिशा रवीला १३ फेब्रुवारीला बंगळुरूहून अटक केली होती. दिशा रवीविरोधात अजामीनपात्र वॉरंट जारी करण्यात आलं होतं. मात्र, दिल्ली उच्च न्यायालयाने अखेर तिला ३ आठवड्यांचा अटकपूर्व जामीन मंजूर केला आहे. गेल्या काही दिवसांपासून दिशा रवी आणि स्वीडिश पर्यावरण कार्यकर्ती ग्रेटा थनबर्ग यांच्यातील कथिक व्हॉट्सअ‍ॅप चॅटचा काही भाग सोशल मीडियावर आणि प्रसारमाध्यमांमध्ये देखील व्हायरल होत आहे. त्यावरून दिशा रवी आणि ग्रेटा थनबर्ग यांनीच कथित टूलकिट व्हायरल केल्याचा निष्कर्ष देखील काढला जात आहे. द क्विंटने दिलेल्या वृत्तानुसार, ‘अशा प्रकारे प्रकरणाशी संबंधित कोणतीही माहिती किंवा व्हॉट्सअ‍ॅप चॅट किंवा त्याचा काही भाग प्रसारमाध्यमांमध्ये लीक केला जाऊ नये’, अशी मागणी दिशा रवीकडून करण्यात आली आहे. दिशा रवीने आपल्यावरील सर्व आरोप फेटाळून लावले आहेत. ग्रेटा थनबर्गने ट्वीट केलेलं वादग्रस्त टूलकिट आपण तयार केलं नसून त्यातल्या फक्त दोन ओळी मी बदलल्या होत्या आणि हे सगळं फक्त शेतकऱ्यांना पाठिंबा देण्यासाठी मी केलं, त्यामागे कोणताही कट नव्हता, असं दिशाने म्हटलं आहे. दिशाच्या अटकेची दिल्ली महिला आयोगाने दखल घेतली असून तिला नियमबाह्य पद्धतीने अटक करण्यात आल्याची नाराजी आयोगाने व्यक्त केली आहे. त्यासंदर्भात दिल्ली पोलिसांकडून स्पष्टीकरण देखील मागवण्यात आलं आहे. दुसरीकडे दिल्ली पोलिसांनी मात्र, दिशाची अटक नियमांना अनुसरूनच झाल्याचं म्हटलं आहे. First Published on February 18, 2021 1:23 pm
https://www.loksatta.com/maharashtra-news/we-have-demanded-probe-of-bjp-not-celebrities-sachin-sawant-msr-87-2396674/|राष्ट्रीय हिरोंना निर्धास्तपणे मत मांडता यावे म्हणून भाजपाची चौकशी झाली पाहिजे – सचिन सावंत|"- आम्ही भाजपाची चौकशी करावी अशी मागणी केली आहे सेलिब्रिटींची नाही, असं देखील म्हणाले आहेत.
"|February 8, 2021 07:46 pm|शेतकरी आंदोलनाच्या पार्श्वभूमीवर मोदी सरकारने ट्विट करण्यासाठी खेळाडू तसंच सेलिब्रिटींवर दबाव टाकल्याचा आरोप विरोधकांकडून करण्यात येत आहे. या पार्श्वभूमीवर राज्याचे गृहमंत्री अनिल देशमुख यांनी सेलिब्रिटींच्या ट्विटची चौकशी करणार असल्याचं सांगितलं आहे. यावरून आता भाजपाने आक्रमक भूमिका घेत विरोधकांवर जोरदार टीका करणं सुरू केलं आहे. भाजपा नेत्यांनी केलेल्या टीकेला काँग्रेस प्रवक्ते सचिन सावंत यांनी प्रत्युत्तर दिलं आहे. भारतरत्नाने सन्मानित केलेल्या व्यक्ती आमच्या सगळ्यांसाठी सन्माननीय आहेत.पण त्यांच्यावर कोणत्या भारतीय जनता पार्टीच्या नेत्यांनी दबाव टाकला का? त्या नेत्याची चौकशीची मागणी काँग्रेस पक्षाने केली आहे. — ANIL DESHMUKH (@AnilDeshmukhNCP) “लतादीदी आणि सचिन तेंडुलकर हे भारतरत्न समाजातील आदर्श आहेत. त्यामुळे त्यांनी व्यक्त केलेल्या मत हे महत्त्वाचे व त्यांचे असेल. पण इतरांचे काय? भाजपा हुकुमशाही मानणारा पक्ष आहे हे विसरता कामा नये. राष्ट्रीय हिरोंना निर्धास्तपणे आपले मत मांडता यावेत म्हणून भाजपा ची चौकशी झाली पाहिजे.” असं सचिन सावंत म्हणाले आहेत. लतादीदी आणि सचिन तेंडुलकर हे भारतरत्न समाजातील आदर्श आहेत. त्यामुळे त्यांनी व्यक्त केलेल्या मत हे महत्त्वाचे व त्यांचे असेल. पण इतरांचे काय? भाजपा हुकुमशाही मानणारा पक्ष आहे हे विसरता कामा नये. राष्ट्रीय हिरोंना निर्धास्तपणे आपले मत मांडता यावेत म्हणून भाजपा ची चौकशी झाली पाहिजे. — Sachin Sawant सचिन सावंत (@sachin_inc) तसेच, “यातून भाजपा कनेक्शन दिसते. अनेक जणांनी या अगोदर राजकीय ट्विट कधीच केलं नाही. त्यामुळे त्यांना दबाव आणून भाग पाडले जात आहे का? याची चौकशी आम्ही मागितली आहे. आमच्या विरोधात ही कोणतीही भीती न बाळगता त्यांना बोलता आले पाहिजे. पण जर भाजपाची भीती असेल तर ती दूर झाली पाहिजे. भारतीय जनता पक्ष जाणीवपूर्वक आम्ही केलेल्या मागणीचा विपर्यास करून बोंब ठोकत आहे. आम्ही भाजपाची चौकशी करावी अशी मागणी केली आहे, सेलिब्रिटींची नाही. उलट सेलिब्रिटींना भाजपा पासून संरक्षण द्यावे ही मागणी केली आहे. देशपातळीवर भाजपाकडून लोकशाही मानक पायदळी तुडवले जात आहेत.” असा आरोपही सचिन सावंत यांनी केला आहे. भारतीय जनता पक्ष जाणिवपूर्वक आम्ही केलेल्या मागणीचा विपर्यास करून बोंब ठोकत आहे. आम्ही भाजपा ची चौकशी करावी अशी मागणी केली आहे, सेलिब्रिटींची नाही. उलट सेलिब्रिटींना भाजपा पासून संरक्षण द्यावे ही मागणी केली आहे. देशपातळीवर भाजपाकडून लोकशाही मानक पायदळी तुडवले जात आहेत. — Sachin Sawant सचिन सावंत (@sachin_inc) “भारतरत्नाने सन्मानित केलेल्या व्यक्ती आमच्या सगळ्यांसाठी सन्माननीय आहेत. पण त्यांच्यावर कोणत्या भारतीय जनता पार्टीच्या नेत्यांनी दबाव टाकला का? त्या नेत्याची चौकशीची मागणी काँग्रेस पक्षाने केली आहे.” असं सावंत यांनी स्पष्ट केलं आहे. दरम्यान, झूम मीटिंदरम्यान काँग्रेसकडून सेलिब्रिटींच्या ट्विटचा मुद्दा उपस्थित करण्यात आला. सेलिब्रिटींवर दबाव टाकण्याता आला होता याबद्दल माहिती घ्यावी अशी मागणी काँग्रेसने केली. त्यावर अनिल देशमुख यांनी गुप्तहेर विभाग यासंबंधी तपास करणार असल्याची माहिती दिली आहे. यावेळी खासकरुन अक्षय कुमार आणि सायना नेहवालच्या ट्विटचा उल्लेख करण्यात आला. दोन्ही ट्विटमध्ये असणाऱ्या साधर्म्य आश्चर्यकारक असल्याचं सांगण्यात आलं. First Published on February 8, 2021 7:46 pm
https://www.loksatta.com/desh-videsh-news/farmer-protest-update-rakesh-tikait-reaction-over-pm-modi-statement-in-rajya-sabha-on-msp-bmh-90-2396505/|…तर मग तसा कायदा बनवा; शेतकरी नेत्याचे पंतप्रधानांना आव्हान|'एमएसपी'बद्दल मोदी काय म्हणाले?|February 8, 2021 04:40 pm|राष्ट्रपतींच्या अभिभाषणाच्या आभार प्रस्तावावर बोलताना पंतप्रधान नरेंद्र मोदी यांनी कृषी कायदे आणि शेतकरी आंदोलनावर भूमिका मांडली. विरोधकांकडून होणाऱ्या आरोपांचा समाचार घेत पंतप्रधानांनी विविध नेत्यांच्या विधानाचा हवाला दिला. विरोधकांकडून फक्त आंदोलनाबद्दल चर्चा होत आहे. कायद्याच्या मूळ विषयाबद्दल नाही, अशी टीका मोदींनी केली. आंदोलक शेतकऱ्यांकडून होत असलेल्या एमएसपी अर्थात हमीभावाबद्दलही पंतप्रधानांनी भाष्य केलं. त्यावरून शेतकरी नेते राकैश टिकैत यांनी मोदींना कायद्या करण्याचं आव्हान दिलं आहे. कृषी कायदे मागे घ्या, अशी मागणी करीत शेतकऱ्यांनी आंदोलन सुरू केलेलं आहे. मागील दोन महिन्यांपासून दिल्लीच्या सीमेवर शेतकरी आंदोलन सुरू असून, या मुद्द्यावरून विरोधकांकडूनही सरकारला घेरण्याचा प्रयत्न होत आहे. पंतप्रधान नरेंद्र मोदी यांनी एमएसपी होता आणि कायम राहिल, अशी ग्वाही दिली. त्यावरून शेतकरी नेते राकेश टिकैत यांनी पंतप्रधान नरेंद्र मोदी यांनी उत्तर दिलं आहे. “एमएसपी संपेल असं आम्ही कधी म्हणालो? आम्ही म्हणालो की, एमएसपी कायदा तयार करायला हवा. जर असा कायदा तयार करण्यात आला, तर देशातील सर्व शेतकऱ्यांना त्याचा लाभ मिळेल. आता एमएसपीबद्दल कोणताही कायदा नाही आणि व्यापाऱ्यांकडून शेतकऱ्यांची लूट होत आहे,” असं म्हणत टिकैत यांनी सरकारला उत्तर दिलं आहे. When did we say that MSP is ending? We said that a law be formed on MSP. If such a law is formed, all the farmers of the country will be benefitted. Right now, there is no law on MSP and the farmers are looted by traders: Rakesh Tikait, Bharatiya Kisan Union — ANI (@ANI) “आपल्याला पुढे जायचं आहे. देशाला मागे घेऊन जाऊ नका. सुधारणांना एक संधी द्यायला हवी. काही चुका असतील, तर दुरुस्त करु. विश्वास ठेवा, बाजार समित्या, आडत अधिक सक्षम होतील. एमएसपी आहे. एमएसपी होता… आणि एमएसपी राहिल,” अशी ग्वाही पंतप्रधान मोदी यांनी संसदेत भाषण करताना दिली. First Published on February 8, 2021 2:16 pm
https://www.loksatta.com/desh-videsh-news/our-manch-and-panch-will-be-the-same-rakesh-tikait-msr-87-2399762/|कृषी कायदे रद्द झाल्यानंतरच घरवापसी, आमचा ‘मंच आणि पंच’ सारखाच राहील – राकेश टिकैत|दिल्लीतून खिळे काढल्याशिवाय आम्ही जाणार नाही, असं देखील म्हणाले आहेत.|February 12, 2021 06:52 pm|केंद्र सरकारच्या कृषी कायद्यांविरोधात दिल्लीच्या सीमेवर सुरू असलेलं शेतकरी संघटनांचं आंदोलन, दिवसेंदिवस अधिकच तीव्र होत असल्याचं दिसत आहे. जवळपास अडीच महिन्याचा कालावधी होऊन देखील यावर अद्याप तोडगा निघालेला नाही. शेतकरी संघटना कायदा रद्द करण्याच्या आपल्या मागणीवर ठाम असून, कायदे रद्द होत नाही तोपर्यंत घर वापसी करणार नसल्याची त्यांनी भूमिका घेतलेली आहे. या पार्श्वभूमीवर आज पुन्हा एकदा शेतकरी नेते राकेश टिकैत यांनी केंद्र सरकारला इशारा दिल्याचं दिसून आलं आहे. There will be ‘Ghar Wapsi’ only after are repealed. Our ‘manch & panch’ will be the same. Singhu border will remain our office. Whether Centre wants to talk today, in 10 days or next yr, we’re ready. Won’t go without removing metal spikes from Delhi: Rakesh Tikait, BKU — ANI (@ANI) ”कृषी कायदे रद्द झाल्यावरच घर वापसी होणार, आमचा ‘मंच आणि पंच’ सारखाच राहील. सिंघू बॉर्डर हे आमचं कार्यालय म्हणून कायम असेल, मग सरकारला आज चर्चा करायची असेल, पुढील दहा दिवसांत किंवा पुढीच्या वर्षी, आम्ही तयार आहोत. दिल्लीतून खिळे काढल्याशिवाय आम्ही जाणार नाही.” असं भारतीय किसान यूनियनचे नेते राकेश टिकैत यांनी म्हटलं आहे. We will march nation-wide, go to Gujarat and set it free. It’s controlled by Centre. India is free but people of Gujarat are imprisoned. If they want to join the movement, they are jailed. We are deciding on the date: BKU leader Rakesh Tikait during Mahapanchayat in Bahadurgarh — ANI (@ANI) यावेळी टिकैत म्हणाले, ”आम्ही पंचायती प्रणालीला मानणारे लोकं आहोत. आम्ही निर्णयाच्या दरम्यान पंच बदलत नाही आणि मंच देखील बदल नाही. चर्चा करण्याची सरकारची जी लाईन होती, त्याच लाईनवर त्यांनी चर्चा करावी. भारत स्वतंत्र झाला तर मग गुजरात कैद का आहे? गुजरातच्या सामान्य माणसाला दिल्लीला येऊ दिलं जात नाही, ज्यांना दिल्लीला यायची इच्छा आहे, त्यांना तुरूंगात बंद करत आहेत. आम्ही गुजरातला देखील जाऊ.” First Published on February 12, 2021 6:51 pm
https://www.loksatta.com/desh-videsh-news/beginning-of-the-nationwide-relay-rocco-movement-of-farmers-associations-msr-87-2403468/|शेतकरी संघटनांच्या देशव्यापी  ‘रेल रोको’ आंदोलनास सुरूवात|"जम्मू-काश्मीर, हरियाणा, पंजाब, बिहारसह अनेक ठिकाणी रेल्वे रुळांवर शेतकऱ्यांचा ठिय्या
"|February 18, 2021 01:47 pm|केंद्र सरकारच्या नव्या कृषी कायद्याविरोधात आंदोलन करत असलेल्या शेतकरी संघटना आज पुन्हा आक्रमक झाल्याचे पाहायला मिळत आहे. शेतकरी संघटनांकडून आज दुपारी १२ ते ४ या वेळेत रेल्वे रोको आंदोलन पुकारण्यात आलं आहे. संयुक्त किसान मोर्चाकडून या देशव्यापी रेल रोको आंदोलनात सहभगी होण्याचे शेतकऱ्यांना आवाहन करण्यात आलं आहे. Jammu and Kashmir: Farmers under the aegis of United-Kissan Front demonstrate at railway track in Jammu’s Channi Himat area as part of 4 hour nationwide ‘rail roko’ agitation against  — ANI (@ANI) या पार्श्वभूमीवर दिल्ली, हरियाणा, पंजाब, जम्मू-काश्मीर, बिहार आदी अनेक ठिकाणी आंदोलक शेतकऱ्यांना रेल्वे रुळांवर ठिय्या मांडला असून, रेल्वे वाहतूक रोखण्यात आली आहे.  संयुक्त किसान मोर्चाचे रेल रोको आंदोलन हरियाणात ८० ठिकाणी, पंजाबमध्ये १५ जिल्ह्यात २१ ठिकाणी सुरू झाले आहे. पंजाब: किसान मज़दूर संघर्ष कमेटी ने रेल रोको आंदोलन के तहत अमृतसर में रेलवे ट्रैक पर विरोध प्रदर्शन किया।  — ANI_HindiNews (@AHindinews) या आंदोलनाच्या पार्श्वभूमीवर दिल्ली मेट्रोने चार स्टेशन्स बंद केले आहेत. याशिवाय दिल्लीतील नांगलोई रेल्वे स्टेशनवर मोठ्या प्रमाणावर पोलीस बंदोबस्त तैनात करण्यात आलेला आहे. Bihar: Workers of Jan Adhikar Party (Loktantrik) stage a ‘rail roko’ agitation at Patna Junction railway station, against Farm Laws. — ANI (@ANI) रेवाडीच्या दिल्ली जयपूर रेल्वे मार्गावर हरियाणा, राजस्थान सीमेवरील अजर का जंक्शनजवळ देखील शेतकऱ्यांनी ठिय्या दिला आहे. पंजाबमध्ये किसान मजदूर संघर्ष कमिटीने रेल रोको आंदोलन करत अमृतसरमधील रेल्वे मार्ग रोखून धरला आहे. Haryana: Farmers block railway tracks in Palwal as a part of their nationwide ‘rail roko’ agitation against Farm Laws. Security personnel also present. — ANI (@ANI) तर बिहारमधील पाटणा येथे रेले रोको करण्यात आले असून, पप्पू यादव यांच्या पक्षाच्या कार्यकर्त्यांना ताब्यात घेण्यात आलं आहे. बिहारमध्ये जन अधिकार पार्टीच्या कार्यकर्त्यांनी पटणा जंक्शन रेल्वे स्टेशनवर रेले रोको आंदोलन केलं. जम्मू-काशामीरमध्ये देखी विविध ठिकाणी रेल रोको आंदोलन केले जात आहे. First Published on February 18, 2021 1:28 pm
https://www.loksatta.com/anvyartha-news/the-real-need-for-a-toolkit-akp-94-2396129/|‘टूलकिट’ची खरी गरज…|आता या सगळ्या वादळाच्या केंद्रस्थानी असलेल्या ग्रेटा थनबर्गच्या कथित ‘टूलकिट’विषयी खोलात जाऊन विश्लेषण करावेच लागेल.|February 8, 2021 12:11 am|समाजमाध्यमांतून उमटलेल्या प्रक्षोभ लाटेवर स्वार होऊन एक नव्हे, तर दोन-दोन सार्वत्रिक निवडणुका निर्विवाद बहुमताने जिंकण्याचा पराक्रम करणाऱ्या भारतीय जनता पक्षप्रणीत राष्ट्रीय लोकशाही आघाडी सरकारने आता मात्र कधी नव्हे इतका या माध्यमांवर व्यक्त होणाऱ्या मंडळींचा धसका घेतलेला दिसतो. हा दोष जसा त्या माध्यमांचा आहे, तसाच तो त्यांच्यावर विसंबून राहणाऱ्या भाजप मानसिकतेचाही. समाजमाध्यमे म्हणजे दुधारी शस्त्र. आज आपल्या फायद्यासाठी त्यांचा वापर होतो, तसा तो आपल्याविरुद्ध इतरांकडूनही होणारच. हे समजून घेण्याची कुवत किंवा तयारी नसेल, तर ‘आपल्या विरुद्ध’ नि ‘आपल्या बाजूचे’ हे ठरवण्यातच ऊर्जा खर्च होऊ लागते. आपल्या विरोधात जे जे प्रसृत होते, त्या सगळ्याचाच प्रतिवाद करण्याचा सोस काही वेळा हास्यास्पद पातळीवर घसरतो. पर्यावरण कार्यकर्ती ग्रेटा थनबर्ग किंवा पॉप गायक रिहाना यांनी शेतकरी आंदोलनाची निव्वळ दखल का घेतली जात नाही अशा अर्थाचे ट्वीट केल्यावर लगेचच आपल्याकडे परराष्ट्र मंत्रालयाच्या पातळीवरून या साऱ्यांचा समाचार घेण्यासाठी ‘हॅशटॅग’ निर्मिला जातो आणि कथित देशविरोधी ‘प्रोपगंडा’ किंवा प्रचाराविरोधात भारतातील अनेक कलाकार, क्रीडापटूंकडून एकसुरात निषेध व्यक्त होतो, हे सारे जितके हास्यास्पद तितकेच उद्वेगजनकही. हास्यास्पद अशासाठी, कारण शेतकरी आंदोलनाला पाठिंबा देणाऱ्या बहुतेक सर्व व्यक्ती वैयक्तिक पातळीवर व्यक्त होत आहेत. त्यांची भावना ही कोण्या देशाची अधिकृत भूमिका नव्हे. थोडक्यात, हे सर्व ‘नॉन-स्टेट अ‍ॅक्टर’ किंवा बिगरसरकारी व्यक्तिघटक आहेत. त्यांची दखल परराष्ट्र मंत्रालयाने व्यक्तपणे आणि गृह मंत्रालयाने सुप्तपणे घेण्याची काहीच गरज नाही. त्यातून कवायती सैन्यासारखे सरकारच्या बाजूने (किंवा देशाच्या बाजूने!) व्यक्त होत राहणे हे अभिजनांच्या स्वतंत्र बुद्धीचे लक्षण नव्हे. अमेरिकी परराष्ट्र मंत्रालयाने आंदोलनाबाबत काही टिप्पणी केली, तिला आपण अधिकृतपणे उत्तर दिले हे ठीकच. आता या सगळ्या वादळाच्या केंद्रस्थानी असलेल्या ग्रेटा थनबर्गच्या कथित ‘टूलकिट’विषयी खोलात जाऊन विश्लेषण करावेच लागेल. २६ जानेवारी रोजी लालकिल्ल्यावर शेतकरी निदर्शकांपैकी काहींनी चढाई केली. ट्रॅक्टर मोर्चाच्या नियोजित मार्गाचे उल्लंघन करून काही निदर्शकांनी ट्रॅक्टर भलत्याच मार्गावर घातले. हे उत्स्फूर्तपणे घडले नव्हते, तर त्यामागे व्यापक कट होता असे काहींचे म्हणणे. या कथित कटाविषयी निर्देश देणारी डिजिटल कार्यपत्रिका म्हणजेच ‘टूलकिट’. ग्रेटा थनबर्गने रिट्वीट केलेले हे ‘टूलकिट’ कॅनडास्थित ‘पोएटिक जस्टिस फाऊंडेशन’ या खलिस्तानवादी संघटनेने प्रसृत केल्याचे दिल्ली पोलिसांतर्फे दाखल झालेल्या तक्रारीत म्हटले आहे. ही मंडळी देशाचे विभाजन करण्यासाठी आसुसली आहेत आणि शेतकरी आंदोलक त्यांच्या हातातील बाहुले बनत आहेत, असे सरकारी पातळीवर सांगितले जात आहे. तेव्हा ‘देशाचे विभाजन करू पाहणाऱ्या’ त्या ‘टूलकिट’मध्ये काय आहे? तातडीची कृती आणि पूर्वतयारी अशा मथळ्यांखाली काही सूचना आहेत. याअंतर्गत ४ आणि ५ फेब्रुवारी रोजी ट्विटरवर झुंडीने व्यक्त होऊन शेतकरी आंदोलनाला पाठिंबा देणे, आंदोलनाबाबत स्थिरचित्रे आणि चलचित्रे एका ईमेल पत्त्यावर पाठवणे, सरकार व प्रशासनाला योग्य कृती करण्याविषयी विनंती करणे, सरकारी पाठबळ असलेल्या बड्या उद्योगांवर बहिष्कार घालणे, आपापल्या देशातील भारतीय दूतावास किंवा कचेरीजवळ किंवा भारतात असल्यास सरकारी कार्यालये किंवा माध्यमांच्या कार्यालयांजवळ निदर्शने करणे अशा या सूचना आहेत. समाजमाध्यमांवर झुंडीने व्यक्त किंवा निदर्शने करणे यातून देशाच्या ऐक्याला धोका कसा काय निर्माण होतो, निदर्शनांसाठी दिलेली हाक म्हणजे सरकारविरोधात कट कशी काय ठरू शकते, याविषयी खुलासे होण्याची गरज आहे. खलिस्तानवादी गटांबाबत काय करायचे याविषयी केंद्रीय गृह मंत्रालयाकडे उपाययोजना तयार आहेत. देशाच्या रक्षणासाठी आपली सैन्यदले, निमलष्करी दले नि पोलीस समर्थ आहेत. तेव्हा आंदोलक समाजमाध्यमावर कशा प्रकारे व्यक्त होत आहेत याविषयी सरकारने किंवा सरकारसमर्थक भाटांनी चिंता करण्याचे कारण नाही. समाजमाध्यमांवर व्यक्त झालेल्यांना तसेच आंदोलने केलेल्यांना पारपत्रे आणि सरकारी नोकऱ्या देताना अधिक कठोर तपासणी करण्याचा उत्तराखंड आणि बिहार सरकारांचा निर्णयही असाच अभिव्यक्तीचे आकुंचन करणारा ठरतो. म्हणजे या दोन राज्यांमध्ये कुणीही समाजमाध्यमांवर व्यक्त होऊ नये आणि आंदोलनांमध्ये सहभागीही होऊ नये, असाच होतो. उत्तरांखड पोलीस हे पारपत्रार्थीने राष्ट्रविरोधी ट्वीट तर केले नाही ना हे तपासणार. राष्ट्रविरोधी किंवा राष्ट्रप्रेमी याची व्याख्या करणारे उत्तराखंड पोलीस कोण? आणि आंदोलनांपासून वंचित करणारे बिहार पोलीस कोण? तेव्हा ‘टूलकिट’ची गरज या सरकारी यंत्रणा आणि खुद्द सरकारलाही आहे. समाजमाध्यमांवर व्यक्त होणाऱ्यांमुळे विचलित कसे होऊ नये, याविषयी शेलक्या सूचना त्या ‘टूलकिट’मध्ये असल्यास उत्तमच! First Published on February 8, 2021 12:11 am
https://www.loksatta.com/desh-videsh-news/un-human-rights-tweet-on-farmers-protests-says-expression-should-be-protected-both-bmh-90-2395280/|रिहाना, ग्रेटानंतर UN Human Rightsचं शेतकरी आंदोलनावर ट्विट; दिला सल्ला|तोडगा काढणं सगळ्यासाठी महत्त्वाचं झालं आहे.|February 6, 2021 09:22 am|दिल्लीच्या सीमांना चौफेर तटबंदी करण्यात आली आहे. शेतकऱ्यांना दिल्लीबाहेर रोखण्यासाठी सरकारनं ठिकठिकाणी रस्ते बंद केले असून, आंदोलन परिसरातील इंटरनेट सेवाही बंद करण्यात आलेल्या आहेत. कृषी कायद्यांविरोधातील या आंदोलनाचे आंतरराष्ट्रीय स्तरावरही पडसाद उमटले आहेत. अमेरिकन पॉपस्टार रिहाना व पर्यावरणवादी ग्रेटा थनबर्गसह अनेकांनी शेतकऱ्यांना पाठिंबा दिला आहे. त्यानंतर आता UN Human Rightsनं शेतकरी आंदोलनाबद्दल ट्विट करत सल्ला दिला आहे. रिहाना, ग्रेटा आणि मिया खलिफा यांनी ट्विट केल्यानंतर आंतरराष्ट्रीय समुदायाचं लक्ष भारतात सुरू असलेल्या शेतकरी आंदोलनाकडे वेधलं गेलं. परदेशातील नामवंतांनी केलेल्या ट्विटवरून भारतात बरंच रणकंदन सुरू आहे. परराष्ट्र व्यवहार मंत्रालयानं स्पष्टपणे भूमिका मांडत उत्तरही दिलं आहे. दरम्यान, आंदोलन सुरू असलेल्या परिसरामधील इंटरनेट सेवा बंद करण्यात आलेली आहे. त्याचबरोबर बॅरिकेट्स आणि खिळे ठोकून रस्ते अडवण्यात आल्यानं आंदोलनकांची मूलभूत गरजांसाठी हेळसांड सुरू झाली होती. UN Human Rightsनं ट्विट करत महत्त्वाचा सल्ला दिला आहे. “आम्ही भारतातील अधिकारी व आंदोलकांना सांगू इच्छितो की, शेतकरी आंदोलनादरम्यान जास्तीत जास्त संयम पाळावा. अभिव्यक्ती अधिकार शांततापूर्ण मार्गाने ऑनलाईन आणि ऑफलाईन दोन्ही पद्धतीनं सुरक्षित राखले जावेत. या मुद्द्यावर योग्य तोडगा काढणं सर्वांसाठी महत्त्वाचं झालं आहे,” असं UN Human Rightsनं म्हटलं आहे. : We call on the authorities and protesters to exercise maximum restraint in ongoing . The rights to peaceful assembly & expression should be protected both offline & online. It’s crucial to find equitable solutions with due respect to for all. — UN Human Rights (@UNHumanRights) गाझीपूर, टिकरी आणि सिंघू बॉर्डरवर शेतकरी आंदोलन करत असून, प्रजासत्ताक दिनी झालेल्या हिंसाचारानं आंदोलक शेतकऱ्यांवर आरोप होत होते. त्यानंतर तिन्ही ठिकाणावरील इंटरनेट बंद करण्यात आलं होतं. त्याचबरोबर रस्तेही बंद करण्यात आले होते. त्यावर रिहानाने आपण यावर का बोलत नाही आहोत? असा सवाल उपस्थित केला होता. त्याचबरोबर ग्रेटा आणि मिया खलिफा यांनीही पाठिंबा दिला होता. त्यावरून भारतात वेगळाच वाद उभा राहिला. First Published on February 6, 2021 9:05 am
https://www.loksatta.com/manoranjan-news/my-father-refused-to-help-me-in-my-struggle-kangna-ranaut-dmp-82-2401377/|कठीण काळात वडिलांनी पण मदत केली नाही – कंगना रणौत|वयाच्या १६ व्या वर्षी अंडरवर्ल्ड माफियाच्या संपर्कात आले.|February 15, 2021 05:42 pm|नेहमीच वेगवेगळया मुद्यांवरुन चर्चेत राहणारी आणि वादग्रस्त टि्वट करणारी अभिनेत्री कंगना रणौतने पुन्हा एकदा स्वत:च्या संघर्षाची कहाणी सांगणारे टि्वट केले आहे. सुशांत सिंह राजपूतच्या आत्महत्येपासून, तर कंगना रणौतने कोणाचीही पर्वा न करता अनेक विषयांवर बेधडक टि्वट केले आहेत. सुशांतच्या आत्महत्येनंतर तिने आधी बॉलिवूडमधल्या घराणेशाहीवर बोट ठेवलं आणि अनेकांचा रोष ओढवून घेतला. त्याच संघर्षातून तिने संजय राऊत आणि शिवसेनेबरोबर पंगा घेतला. खारमधल्या तिच्या ऑफिसवर झालेली पालिकेची कारवाई त्याच वादाची परिणीत होती. महाराष्ट्राच्या मुख्यमंत्र्यांचा तिने नाव घेऊन एकेरी उल्लेख सुद्धा केला. आता देशात सुरु असलेल्या शेतकरी आंदोलनाच्या मुद्यावरुन तिची अनेक सेलिब्रिटींबरोबर शाब्दीक लढाई सुरु आहे. Left home at the age of 15 my father refused to help me in my struggle,was on my own,was captured by underworld mafia at 16, At 21 I had squashed all villains in my life,was a successful actress a national award winner owner of my first house in Mumbai city posh location Bandra. — Kangana Ranaut (@KanganaTeam) कंगनावर नेहमीच भाजपाला पूरक, अनुकूल भूमिका घेत असल्याचा आरोप होतो. कंगनाने आता तिचं आयुष्य कसं संघर्षमय होतं, त्यातून ती कशी उभी राहिली, या बद्दल टि्वट केले आहे. “वयाच्या १५ व्या वर्षी मी घर सोडलं. माझ्या संघर्षाच्या काळात वडिलांनी मला मदत करण्यास नकार दिला. मी स्वत:च्या पायावर उभी राहिले. वयाच्या १६ व्या वर्षी अंडरवर्ल्ड माफियाच्या संपर्कात आले. वयाच्या २१ व्या वर्षी मी माझ्या आयुष्यातील सर्व खलनायकांना संपवलं. राष्ट्रीय पुरस्कार मिळवला. यशस्वी अभिनेत्री म्हणून ओळख बनवली. वांद्रे सारख्या पॉश वसाहतीत स्वत:च्या मालकीचं माझं घरं होतं” असं तिने टि्वटमध्ये म्हटलं आहे. First Published on February 15, 2021 5:36 pm
https://www.loksatta.com/maharashtra-news/ncp-deputy-cm-ajit-pawar-on-farmer-protest-central-government-sgy-87-2396586/|“काय मोगलाई लागली का?,” अजित पवार मोदी सरकारवर संतापले|"""अडवणूक खपवून घेणार नाही""
"|February 8, 2021 04:11 pm|देशातील शेतकरी आपल्याला मागण्यांसाठी दिल्लीच्या सीमेवर आंदोलन करत असताना त्यांच्या वाटेत खिळे ठोकले जातात. असे यापूर्वी कधीही घडले नाही. आता काय मोगलाई लागली का? असा सवाल उपमुख्यमंत्री अजित पवार यांनी केंद्र सरकारला विचारला आहे. अमरावती येथे ते पत्रकारांशी संवाद साधत होते. “केंद्र सरकार शेतकरीविरोधी भूमिका का घेत आहे हे कळायला मार्ग नाही, पण शेतकऱ्यांची अशी अडवणूक खपवून घेणार नाही,” असा इशारा देखील त्यांनी दिला. अमरावती विभागातील पाच जिल्ह्यांची वार्षिक नियोजनाची बैठक येथे पार पडली. या बैठकीनंतर आयोजित पत्रकार परिषदेत बोलताना अजित पवार यांनी केंद्र सरकारवर टीका केली. “केंद्र सरकारने द्राक्ष निर्यातीचे अनुदान बंद केले. शेतकऱ्यांना मिळणारे दीड लाख रुपयांचे तसेच कंटेनरच्या भाड्याचे दोन लाख रुपयांचे अनुदान बंद केले. सरकार शेतकरी विरोधी भूमिका घेताना दिसत आहे. आम्ही त्याचा निषेध केला आहे. शेतमालाला योग्य दर मिळावा आणि हमीभावापेक्षा कमी दर मिळत असेल, तर केंद्र सरकारने हस्तक्षेप करावा, अशी अपेक्षा राष्ट्रवादी काँग्रेसचे अध्यक्ष शरद पवार यांनी व्यक्त केली आहे. दुसरीकडे, आपल्या मागण्यांसाठी गेल्या दोन महिन्यांपासून आंदोलन करणाऱ्या शेतकऱ्यांची अडवणूक करण्याची सरकारची भूमिका आहे. राज्याच्या महाविकास आघाडीतील तीनही पक्ष शेतकऱ्यांच्या बाजूने आहोत आणि विविध प्रश्नांवर शेतकऱ्यांना दिलासा मिळवून देण्याचाच राज्य सरकारचा प्रयत्न राहणार आहे,” असे अजित पवार यांनी स्पष्ट केले. अजित पवार म्हणाले, “कोविड लसीकरणाचे काम केंद्र सरकारने केले पाहिजे. राज्यांसाठी ते काम कठीण आहे. केंद्रीय आरोग्यमंत्री डॉ. हर्षवर्धन यांनी सर्वांना लस दिली जाईल, असे सांगितले. नंतर पहिल्या टप्प्यात आरोग्य सेवेतील कर्मचारी आणि करोना योद्धयांना प्राधान्य देऊन ३ कोटी लोकांना लस देण्याचे ठरविण्यात आले. आता केंद्र सरकार ३० कोटी लोकांना लस देणार असल्याचे वाचनात आले आहे. आता पुढे काय होते, ते पहावे लागेल”. “लोकप्रतिनिधींची मागणी लक्षात घेऊन वार्षिक नियोजन निधीत वाढ करण्यात आली आहे. त्यानुसार अमरावती जिल्ह्यासाठी ३०० कोटी रुपये, यवतमाळ ३२५ कोटी, अकोला १८५ कोटी, बुलढाणा २९५ कोटी तर वाशिम जिल्ह्यासाठी १८५ कोटी रुपयांची तरतूद करण्यात आली आहे. अमरावती विमानतळाच्या धावपट्टीचा विस्तार, अमरावतीत शासकीय वैद्यकीय महाविद्यालय सुरू करण्यासाठी निधी देण्यात येणार आहे. अकोला विमानतळाच्या धावपट्टीचा विस्तार करण्याच्या उद्देशाने भूसंपादनासाठी निधी देण्यात येणार आहे, सिंचन प्रकल्पांसाठी निधी कमी पडू दिला जाणार नाही,” असेही त्यांनी स्पष्ट केले. First Published on February 8, 2021 4:11 pm
https://www.loksatta.com/lifestyle-news/must-respect-the-indian-laws-and-follow-them-centres-message-to-twitter-on-blocking-accounts-sas-89-2398625/|‘त्या’ अकाउंट्स विरोधात कारवाई करावीच लागेल, सरकारचा Twitter विरोधात आक्रमक पवित्रा|"""कंपनीचे स्वत:चे नियम असतील, परंतु भारतात भारतीय कायद्यांचा आदर करावाच लागेल"""|February 11, 2021 08:58 am|भारतात सुरु असलेल्या शेतकरी आंदोलनादरम्यान कंटेंट सेन्सॉरशिपवरुन सरकार आणि ट्विटरमधील वाद समोर आला. काही ट्विट आणि खात्यांवर निर्बंध लादण्याचे सरकारचे आदेश ट्विटरकडून पाळण्यात आले नव्हते. त्या ट्विटर अकाउंट्सवर कारवाई करण्याच्या मागणीसाठी केंद्र सरकारने आता आक्रमक भूमिका घेतली आहे. ट्विटरचे वरिष्ठ अधिकारी आणि माहिती व तंत्रज्ञान मंत्रालयाच्या सचिवांची बुधवारी बैठक झाली. या बैठकीत ट्विटरला भारतात भारतीय कायद्यांचं पालन करावंच लागेल, असं सरकारच्या वतीने स्पष्ट करण्यात आलं. ‘कंपनीचे स्वत:चे नियम असतील, परंतु भारतात भारतीय कायद्यांचा आदर करावाच लागेल, तसेच सरकारने सांगितलेल्या सर्व ट्विटर हँडलवर कारवाईही करावी लागेल’, असं केंद्र सरकारनं ट्विटरसमोर स्पष्ट केलं आहे. बैठकीनंतर माहिती आणि तंत्रज्ञान मंत्रालयाने ट्विटरविरोधात आपली तीव्र नाराजी व्यक्त केली.  बैठकीत ट्विटरवर दुटप्पी भूमिकेचा आरोप करत अमेरिकेच्या कॅपिटॉल हिल हिंसाचार प्रकरणात केलेल्या कारवाईचीही आठवण करुन देण्यात आली. त्यावेळी ट्विटरने त्वरित कारवाई केली, पण लाल किल्ल्याच्या प्रकरणानंतर तशी कारवाई झाली नाही, असं सचिव अजय प्रकाश साहनी यांनी सुनावलं. शेतकरी आंदोलनाच्या नावाखाली हे अकाउंट चुकीची  आणि चिथावणीखोर माहिती पसरवत असल्याचा दावा सरकारनं केला आहे. दरम्यान, सरकारने ट्विटरला 1178 अकाऊंट बंद करण्यात सांगितले होते. बुधवारी ट्विटरनं सांगितले की, 500 प्रक्षोभक भाष्य करणाऱ्या ट्विटर अकाउंटवर आम्ही कारवाई केली असून ते अकाउंट आम्ही कायमचे बंद केले आहे. तसेच #ModiPlanningFarmerGenocide हॅशटॅग वापरणाऱ्यांवर देखील कारवाई केली आहे. मात्र, अभिव्यक्ती स्वातंत्र्याचा हवाला देत कंपनीने पत्रकार, राजकीय पक्षाचे कार्यकर्ते आणि मंत्री यांच्या अकाउंटवर कारवाई करण्यास नकार दिला. First Published on February 11, 2021 8:44 am
https://www.loksatta.com/manoranjan-news/rihanna-shared-topless-photo-y-wearing-lord-ganesha-pendant-ram-kadam-reacted-avb-95-2402165/|“आता तरी राहुल गांधी आणि काँग्रेस रिहानाची मदत घेणं थांबवतील”; भाजपा नेत्यानं केलं आवाहन|जाणून घ्या काय आहे प्रकरण|February 16, 2021 05:30 pm|काही दिवसांपूर्वी दिल्लीमधील शेतकरी आंदोलनावर प्रसिद्ध पॉप स्टार रिहानाने ट्विट करत सर्वांचे लक्ष वेधून घेतले होते. आता तिने तिचा टॉपलेस फोटो सोशल मीडियावर शेअर केला आहे. रिहानाच्या या टॉपसेल फोटोमध्ये तिने गळ्यात भारतीयांचे आराध्य दैवत गणपतीचे पेडेंट घातले आहे. ते पाहून भारतीयांनी रिहानाला चांगलेचे सुनावले आहे. दरम्यान भाजपा नेते राम कदम यांनी रिहानाच्या या फोटोवर आक्षेप घेतला आहे. राम कदम यांनी ट्विटरद्वारे रिहानाच्या या फोटोवर आक्षेप नोंदवला आहे. त्यांनी ‘रिहानाने आमच्या हिंदू दैवताची खिल्ली उडवली आहे आणि हे फार चुकीचे कृत्य आहे. भारतीय संस्कृती विषयी रिहानाला काही ठावूक नाही, तिला या संस्कृतीबद्दल आदर नाही हे स्पष्ट होत आहे. आता तरी आशा आहे की राहुल गांधी आणि इतर काही काँग्रेस नेते तिची मदत घेणे थांबवतील’ या आशयाचे ट्विट केले आहे. It’s appalling to see how shamefully mocks our beloved Hindu God . This exposes how has no idea or respect for Indian culture, tradition and our issues here. Hopefully, at least now and other Congress leaders will stop taking help from her — Ram Kadam – राम कदम (@ramkadam) राम कदम यांनी आणखी एक ट्विट केले आहे. ‘रिहानाने नग्न अवस्थेत भगवान गणेशाचे पेडेंट घालून हिंदू देवतांचा अपमान केला आहे. आताही काँग्रेस रिहानाला पाठिंबा देणार का?’ असा सवाल त्यांनी ट्विटद्वारे केला आहे. षड्यंत्र के तेहत ने नगन अवस्था में भगवान गणेश जी पेंडट पहन कर किया देवतावो का अपमान। क्या अब भी  का समर्थन करेगी? या विरोध? — Ram Kadam – राम कदम (@ramkadam) रिहानाने एका लग्झरी ब्रँडसाठी फोटोशूट केले होते. त्यावेळी तिने टॉपलेस फोटोशूट केले होते. फोटोसाठी पोज देत असताना रिहानाच्या गळ्यात गणपतीचे पेडेंट दिसत आहे. अशा प्रकारचे फोटोशूट करताना गळ्यातील पेडेंट पाहून सोशल मीडियावर संतप्त प्रतिक्रिया उमटत आहेत. तिने हिंदूच्या धार्मिक भावना दुखावल्याचा आरोप तिच्यावर केला जात आहे. First Published on February 16, 2021 5:23 pm
https://www.loksatta.com/desh-videsh-news/farmer-commits-suicide-at-tikri-border-allegations-against-the-government-made-in-the-suicide-note-aau-85-2395963/|टिकरी बॉर्डरवर शेतकऱ्याची आत्महत्या; सुसाईड नोटमध्ये केले सरकारवर आरोप|सरकारच्या भूमिकेवर व्यक्त केली नाराजी|February 7, 2021 12:53 pm|केंद्राच्या कृषी कायद्यांविरोधात हरयाणा-दिल्लीच्या टिकरी बॉर्डरवर आंदोलन करणाऱ्यांपैकी एका आंदोलक शेतकऱ्याने फाशी घेऊन आत्महत्या केल्याचं समोर आलं आहे. आत्महत्येपूर्वी या शेतकऱ्यानं सुसाईड नोट लिहिली असून यामध्ये केंद्र सरकारवर आरोप केले आहेत. आत्महत्या केलेल्या शेतकऱ्याचे नाव कर्मबीर (वय ५२) असून ते हरयाणातील जींद येथील सिंघवाल गावचे रहिवासी होते. टिकरी बॉर्डरवर आंदोलन करताना सेक्टर ९ जवळ बायपास पार्कमध्ये एका झाडाला त्यांनी स्वतःला लटकवून घेतले. आत्महत्येपूर्वी त्यांनी लिहिलेल्या सुसाईड नोटमध्ये सरकारवर आरोप करताना कृषी कायदे मागे घेण्यात सरकार तारखेवर तारीख देत असल्याने नाराजी व्यक्त केली आहे. तसेच हे काळे कायदे कधी रद्द होतील माहिती नाही, जोपर्यंत हे काळे कायदे रद्द होत नाहीत तोपर्यंत आम्ही इथून जाणार नाही, असंही या सुसाईड नोटमध्ये म्हटलं आहे. दरम्यान, पोलिसांनी आत्महत्या केलेल्या शेतकऱ्याचा मृतदेह शवविच्छेदनासाठी रुग्णालयात पाठवून दिला आहे. या शेतकऱ्याचे कुटुंबीय आल्यानंतर त्यांचे जबाब नोंदवले जाणार आहेत. टिकरी बॉर्डरवरच आणखी दोन शेतकऱ्यांचा मृत्यू झाल्याचंही वृत्त आहे. यांपैकी एक शेतकरी पंजाबच्या संगरुर आणि दुसरा मोगा जिल्ह्यातील रहिवासी होता. मात्र, अद्याप त्यांच्या मृत्यूची पुष्टी झालेली नाही. असं सांगण्यात येत आहे की, हृदयविकाराच्या झटक्याने त्यांचा मृत्यू झाला आहे. मृतांपैकी एकाचं वय ६० वर्षे तर दुसऱ्याचं वय ७० वर्षे होतं. First Published on February 7, 2021 12:52 pm
https://www.loksatta.com/chaturang-news/article-based-on-the-mindset-of-these-women-farmers-who-are-the-problems-of-women-farmers-abn-97-2404387/|शुभ्र काही करपलेले..|कापसाच्या शेतीमध्ये स्त्रियांचा सहभाग हा पेरणी ते वेचणीपर्यंत महत्त्वाचा असतो.|February 20, 2021 12:44 am|पांढराशुभ्र कापूस. दरवर्षी त्याचं पीक आलं की विकू न मिळालेल्या पैशांत आधीची घेतलेली कर्जं फे डणे, पुढच्या पिकासाठी तरतूद करून ठेवणे आणि वर्षभराची कु टुंबासाठीची बेगमी करणे हे सर्व आलेच. परंतु गेल्या वर्षी ऐन शेतीमाल विक्रीच्या वेळी आणि पुढे मान्सूनमध्ये खरिपाच्या ऐन हंगामात ‘करोना’ आणि टाळेबंदी संकटामुळे शेतीचे प्रचंड नुकसान झाले. यंदाही अनेक ठिकाणी शेतीचे पीक नीट घेणे जमले नाही. काही ठिकाणी तयार झालेला कापूस अत्यंत निकृष्ट दर्जाचा झाला. अनेकांचा रोजगार बुडाला, तर घरातल्या पुरुषांच्या दारू आदी व्यसनांमुळे सगळा भार शेतकरी स्त्रियांवर आला आहे. काही जणी आत्महत्या केलेल्या शेतकऱ्यांच्या विधवा असल्याने त्यांच्या समस्या वेगळ्याच आहेत. काय आहेत या स्त्रियांचे प्रश्न, हे सांगणारा, या शेतकरी स्त्रियांच्या मनोगतावर आधारित लेख.. आज शेतकरी स्त्रियांचे प्रमाण मोठय़ा प्रमाणात वाढलेले दिसते आहे. शेतीबाबत एकूणच इतर महत्त्वाच्या बाबी- जसे मालकी, निर्णय प्रक्रिया, बाजार याबाबतदेखील शेतकरी स्त्रियांमध्ये जागरूकता वाढली आहे. गेल्या वर्षी ऐन शेतीमाल विक्रीच्या वेळी आणि पुढे मान्सूनमध्ये खरिपाच्या ऐन हंगामात ‘करोना’ आणि टाळेबंदी संकटामुळे शेतीचे प्रचंड नुकसान झाले. याच टाळेबंदीच्या काळात जी पुरुष मंडळी शेतीशिवाय इतर रोजगारातून कमावत होती त्या सर्वाचे रोजगार बुडाले. काहींचे नंतर सुरूही झाले, पण या सगळ्याचा परिणाम अल्पभूधारक शेतकऱ्यांवर तीव्रतेने झाला आणि पर्यायाने तेथील शेतकरी स्त्रियांवर झाला. या लेखाच्या माध्यमातून विदर्भातील कापूस उत्पादक शेतकरी स्त्रियांवर झालेल्या परिणामांची आणि त्यांना भेडसावत असणाऱ्या विविध आव्हानांची माहिती मांडण्याचा प्रयत्न केला आहे. सध्या विदर्भातील मुख्य पिकाचा- कापसाचा हंगाम संपत आला आहे आणि विदर्भातील सर्वच जिल्ह्य़ांमध्ये कापसाचे उत्पादन या वर्षी अर्ध्यापेक्षाही कमी झाले आहे. तेव्हा शेतकरी आंदोलनाची हमीभावाची असलेली प्रमुख मागणी जशी महत्त्वाची आहे, तसेच शेतीचे प्रमुख उत्पादन निम्म्यावर आले आहे त्याकडेही लक्ष देणे गरजेचे आहे. कापसाच्या शेतीमध्ये स्त्रियांचा सहभाग हा पेरणी ते वेचणीपर्यंत महत्त्वाचा असतो. या वर्षी कापसाचे उत्पादन निम्मेही झाले नाही, असे दीड एकर शेती असणाऱ्या पद्माताई आणि सात एकर शेती असणाऱ्या शुभांगीताई सांगतात. नागपूर जिल्ह्य़ातील या दोन्ही शेतकरी स्त्रियांनी सांगितले, की या वर्षी कापूस कमी तर झालाच, पण जो झाला तोसुद्धा काळवंडलेला आणि चिकट आहे. त्यामुळे कापूस वेचायला उत्साहच वाटत नाही. पद्माताईंचा दरवर्षी कापसाचा शेवटचा तोडा ५-६ क्विंटल असायचा, तर या वर्षी एकूणच तेवढा कापूस झाला. असा तजेला नसलेला, अळ्या असलेल्या कापूस वेचायला किळस वाटते, असे या दोघींनी सांगितले. आता कापूस नाही, मजुरी नाही आणि जवळचा पैसाही संपलेला, तर आता आम्ही येणाऱ्या काळात कसे पोट भरायचे, हा प्रश्न विचारताना त्यांना अश्रू आवरता आले नाहीत. मीरा आणि माया या दोघी दोन एकरात कापूस आणि तूर लावतात आणि या दोघी एकल (एकटय़ाच) आहेत.  त्यांच्यासमोर कापसाच्या कमी उत्पादनामुळे झालेल्या नुकसानाचे आव्हान तर आहेच, पण एकल स्त्री म्हणून जी वेगळी आव्हाने आहेत त्यांचाही सामना त्यांना करायचा आहे. या दोघी व त्यांच्यासारख्या इतर अनेक स्त्रियांना चालत, पायपीट करत शेतात जावे लागते आणि त्यानंतर शेतात राबावे लागते. ‘‘ज्या दिवशी शेतात जायचे असते त्या दिवशी पहाटे पाच वाजता उठून, स्वयंपाक करून, घरची कामे आटपून आम्ही सात-साडेसातपर्यंत शेतात पोहोचतो.’’ त्या सांगतात. एकीकडे इतर पुरुष शेतकरी अगदी भल्या पहाटे किंवा आरामात सर्व आटोपून गाडीला किक मारतात आणि काही वेळातच शेतात पोहोचतात. ग्रामीण भागात लांब अंतराच्या शाळा-कॉलेजमध्ये जाणाऱ्या अनेक मुली सायकल किंवा मोपेडवर जाताना दिसतात. मात्र शेतात जाणाऱ्या स्त्रियांकडे पायपीट करीत जाणे व येणे हाच पर्याय आहे. इथे अपवाद आहे तो दुसऱ्या गावातून येणाऱ्या शेतमजूर स्त्रियांचा- ज्यांच्यासाठी आता प्रवासाच्या साधनांची सोय केली जाते. मात्र मीरा आणि मायासारख्या शेतकरी स्त्रियांना एकटीसाठी वाहन करणे शक्य होत नाही. ‘‘वाहनासाठी पैसे नाहीत, तर किमान सायकल शिकून घ्या आणि सायकलने जा,’’ असा सल्ला या दोघींना आम्ही दिला. तेव्हा दोघींनी हसण्यावारी नेले आणि उलट विचारले, की कोणती बाई अशी सायकलने शेतात जाते? कष्ट आणि वेळ वाचवणाऱ्या अशा सोप्या पर्यायाकडे आजसुद्धा स्त्रिया समाजाच्या भीतीने बघत नाहीत यापरते दुर्दैव ते काय. कापूस वेचताना स्त्रिया कमरेला कपडा बांधतात आणि त्या ओच्यात कापूस ठेवतात. ओचा भरला की तो मोठय़ा चादरीत किंवा साडीत बांधतात. साधारण वीस किलोचे एक गाठोडे बांधले जाते आणि ते घरी साठवून ठेवले जाते. स्त्रियांकडे वाहनाची सोय नसल्यामुळे त्या आसपासच्या शेतकऱ्यांच्या गाडीवर किंवा बैलबंडीवर अवलंबून असतात. काही साधन मिळाले नाही, तर २०-२० किलोंचे गाठोडे डोक्यावर ठेवून गावापर्यंत येणे शक्य होत नाही. मग शेतातच राहू दिले तर चोरीला जाण्याचे प्रकारही घडतात.  एकल असलेल्या माया आणि मीराची ही व्यथा, तर दारूच्या आहारी गेलेल्या आणि पूर्णपणे बेजबाबदार असणाऱ्या दोन सख्ख्या भावांच्या बायका रोशनी आणि रेखा यांचीही व्यथा अशीच आहे. सात एकर कापूस-तुरीची शेती या दोघी जावाच सांभाळतात. त्यांच्या सासूचा पूर्ण पाठिंबा सुनांना आहे. सासू शाळेत खिचडी शिजविण्याचे काम करते आणि दोन्ही सुना शेतीबरोबर ‘उमेद’ प्रकल्पात काम करतात. सगळ्या बैठकांना न चुकता हजर असतात. सर्व आघाडय़ा सांभाळताना त्यांनाही प्रवासाचे साधन नाही याची खंत वाटते आणि तसे त्या बोलूनही दाखवतात. ‘‘नवऱ्याच्या मोटारसायकलीवर आम्ही दोघी जावांनी फिरावे असे वाटते, पण मोटारसायकल चालवता येत नाही.’’ त्या सांगतात. ती विकून दुसरी छोटी मोपेड घ्यावी असाही मनसुबा त्यांचा आहे, मात्र असे करायला त्या धजावत नाहीत. रोशनी व रेखासारखेच चित्र इतरही कुटुंबांत दिसते, की शेतीत कष्ट करण्याऐवजी दारू पिऊन लोळत राहाणे आणि दोन्ही वेळेला जेवण मात्र हक्काने मागणे, ही व्यसनात गुरफटलेल्या पुरुषमंडळींची दिनचर्या बनली आहे. आपल्या ताकदीपेक्षा अधिक कष्ट उपसणाऱ्या रेखा आणि रोशनीसारख्या शेतकरी स्त्रियांना बऱ्याचदा मारहाणसुद्धा होते. ‘‘आम्ही कष्टाच्या मालकिणी आहोत. शेतीची मालकी मात्र सासऱ्याची आणि नवऱ्याची आहे,’’ असे रोशनी खेदाने सांगते. स्त्रियांनी शेती सांभाळावी, इतरही जबाबदाऱ्या पूर्ण कराव्यात, हे सर्व करत असताना मारहाणही सोसावी, मात्र त्यांना दाद मागायला कुठेही जागा नसावी, हे वास्तव अतिशय कटू आहे. पण सत्य आहे. ‘‘शेतीवर नवऱ्याचे, सासऱ्यांचे नाव असल्यामुळे त्यांच्या खात्यात जमा होणारा ‘प्रधानमंत्री किसान सन्मान योजने’चा पैसा असो, नुकसानभरपाई असो, सर्वच पैसा परस्पर व्यसनात उडवला जातो आणि आम्ही मात्र शंभर-दीडशे रुपयांसाठी कष्ट उपसत बसायचे,’’ असा संतापही त्या व्यक्त करतात. या हंगामात कापसाचे उत्पादन अत्यंत कमी असल्यामुळे मजुरीही दिवसाप्रमाणे द्यावी लागत आहे. आधी कापसाची मजुरी ही वेचलेल्या कापसाच्या वजनावर आधारित असायची, जी स्त्री जितका कापूस वेचेल, तिला तितकीच जास्त मजुरी मिळेल. वजनाप्रमाणे मिळणाऱ्या मजुरीचा फायदा अनेक स्त्रियांना कापसाच्या हंगामात होत असे. ‘‘एकीमेकींशी चढाओढ करून कापूस वेचताना फार उत्साह वाटायचा,’’ असे गंगूताई सांगतात, मात्र आता कापूस इतका कमी झाला आहे, की उत्साहच वाटत नाही आणि मजुरांना दुप्पट मजुरी देऊन कापसाचा तोडा आटपावा लागतो आहे. मजुरी देण्यासाठी रोख पैसे लागतात, तेव्हा जवळचे पैसे संपल्यामुळे सोन्याचे कानातले गहाण ठेवून मजुरांना द्यायला पैसे जमवल्याचे पंचफुलाताई सांगतात. सोन्याचे कानातले, मंगळसूत्राचे सोन्याचे मणी गहाण ठेवणे, ‘मायक्रोफायनान्स कंपन्यां’चे कर्ज घेणे, नातेवाईकांकडून उसने पैसे घेणे, हे सर्व  शेतकरी स्त्रियांना सध्याच्या काळात करावे लागत आहे. ‘‘माझ्यावर ७० हजारांचे  कर्ज आहे आणि कापूस विकून तीस-चाळीस हजार मिळतील. मग मी कर्ज कसे फेडू आणि वर्षभर खाऊ काय?’’ असा प्रश्न मीनाताई विचारतात. कुटुंबातले लग्न, मोठी खरेदी, हौसमौज हे सर्व कापूस विकल्यावर करू, अशी आशा शेतकरी कुटुंबांत असते. ती आशा तर या वर्षी नाहीच. उलट असलेली शिल्लक किंवा किडुकमिडुक सोनेही बाहेरची वाट धरेल, अशी भीती या कुटुंबांमध्ये आहे. अल्पभूधारक शेतकऱ्यांना सरकारी केंद्रांवर कापूस विकायला इतर शेतकऱ्यांच्या सोयीने आणि मदतीने जावे लागते. सरकारी केंद्रांवर कापूस विकण्यासाठी सातबारा अद्यावत करून ऑनलाइन नोंदणी करावी लागते आणि मिळेल त्या तारखेला कापूस तिथे केंद्रावर न्यावा लागतो. तसेच कापसाला चांगली प्रत मिळावी यासाठी ‘चिरीमिरी’ द्यावी लागते. हे सर्व मी एकटी करू शकत नाही, असा अनुभव अलकाताई सांगतात. अलकाताई अकोला जिल्ह्य़ातील आत्महत्या   के लेल्या शेतकऱ्याच्या पत्नी आहेत. त्यांच्याकडे स्मार्टफोनही नाही. ‘‘तेव्हा हमीभाव चांगला असला तरी मला त्याचा फायदा नाही,’’ असे अलकाताईंचे म्हणणे आहे. विधवा असल्यामुळे अलकाताईंना इतर पुरुषांची मदत घेता येत नाही. कारण जर कधी एखाद्या पुरुषाशी साधं काही बोललं तरी त्यांच्या कुटुंबासह गावातील लोकही त्यांना बोल लावतात. अलकाताईंसारख्या एकटय़ाने शेती करणाऱ्या स्त्रिया गावात फार नाहीत, तेव्हा पुरुष शेतकऱ्यांशी बोलण्याचा प्रसंग येतोच. विधवा असल्यामुळे शेती करण्यासाठी अलकाताईंना समाज आणि कुटुंबाची मान्यता घेऊनच व्यवहार करावे लागतात. पतीने आत्महत्या के ल्यावर वंदनाताईंनी एकटीने प्रचंड मानसिक आणि शारीरिक त्रास सहन करीत शेती सांभाळली. पण आता आरोग्याची साथ नसल्यामुळे जे काही थोडेफार पीक (कापूस) हाताशी आले तेही दुसऱ्यांच्या भरवशांवर सोपवावे लागत आहे. दुसऱ्यावर शेती सोपवली तर शेतीवर दुसऱ्याचा कब्जा होईल ही भीतीदेखील त्यांना वाटते. टाळेबंदीचा फटका बसलेल्या, आजारपण काढणाऱ्या आणि मदत करणारे कोणीच नाही, अशा परिस्थितीत जगणाऱ्या कितीतरी आत्महत्या के लेल्या शेतकऱ्यांच्या विधवा विदर्भात आहेत ज्या प्रामुख्याने कापसाचे उत्पादन घेतात आणि या वर्षी कापूस फार कमी झाल्यामुळे त्यांच्यासमोर मोठे आर्थिक संकट उभे राहिले आहे. अशा संकटकाळी सरकारतर्फे रोजगार निर्मितीवर भर दिला जातो. वंदनाताई आणि अलकाताई राहात असलेल्या अकोला जिल्ह्य़ात रोजगार हमीचे काम दिसून येत नाही. बऱ्याच स्त्रियांना या योजनेची  माहिती नाही. तेव्हा रेशनवर मिळणारे धान्य आणि पेन्शन याच तात्पुरत्या आधारावर त्यांना दिवस काढावे लागणार आहेत. कापसाबरोबरच तुरीचेही पीक घेतले जाते. या वर्षी तुरीची झाडे मोठी झालेली दिसतात, फुलांचा बहर आणि शेंगाही लागलेल्या आहेत. मात्र फुलांचा बहर गळून पडणे, शेंगा गळून पडणे किंवा शेंगांमध्ये दाणे न भरणे, अशा अडचणी तुरीच्या पिकांबाबतही दिसतात. या वर्षी ‘करोना’मुळेच पिके खराब झाली, असा गायत्रीताई ‘करोना’लाच बोल लावतात. गायत्रीताईसुद्धा एकल आहेत आणि कापूस उत्पादक शेतकरी आहेत आणि टाळेबंदीमुळे, ‘करोना’ संसर्गाच्या भीतीमुळे त्या घरापासून लांब असलेल्या शेतात जायला खूप घाबरायच्या. आपला मृत्यू झाला तर आपल्या मुलांचे काय होईल, या भीतीने गायत्रीताईंनी शेतीत जाण्याचे बरेचदा टाळले आणि आसपासच्या शेतकऱ्यांवर स्वत:च्या शेतीची जबाबदारी टाकली. याचा परिणाम म्हणून त्यांच्या शेतात अर्ध्यापेक्षाही कमी कापूस झाला. तालुक्याच्या शेवटाला असलेल्या बऱ्याच गावांतील शेतकऱ्यांना, विशेषकरून स्त्रियांना बियाणे खरेदी करण्यासाठी टाळेबंदीच्या काळात खूप त्रास झाला. टाळेबंदीच्या काळात प्रवासासाठी साधने नव्हती, बाजार बंद होते, पुढे बाजार सुरू झाले तरी दुकानांमध्ये माल नव्हता आणि दुकानेही रोज उघडत नव्हती. अशा परिस्थितीमध्ये शेतकऱ्यांची बियाण्यांच्या बाबतीत फसगतही झाली. तसेच हवे तेव्हा बियाणे उपलब्धदेखील झाले नाही. या सर्व कारणांमुळेही आमचे नुकसान झाले, असे स्त्रियांनी सांगितले. याशिवाय कापूस वेचण्यासाठी दिवसाप्रमाणे मजुरी, महागडा प्रवासखर्च, हा अतिरिक्त खर्च सर्व कापूस वेचणाऱ्या शेतकऱ्यांना करावा लागला. खर्चाचे वाढते प्रमाण, उत्पादनात झालेली घट, कर्जाचा बोजा, पूरक रोजगार उपलब्ध नसणे, या सर्व अडचणी सर्वसामान्य शेतकऱ्यांना आलेल्या आहेत. कापूस उत्पादक स्त्री शेतकऱ्यांच्या व्यथा जरी इथे मांडल्या असल्या, तरी त्या इतर उत्पादन घेणाऱ्या सर्व शेतकऱ्यांच्यासुद्धा व्यथा आहेत. ग्रामीण भागातील रोजगार, विशेष करून स्त्रियांचा रोजगार हा शेती व त्यातील उत्पादनावर अवलंबून आहे. ‘करोना’ संकट आणि शेतमालाचे अर्ध्यावर आलेले उत्पादन हे अधिकाधिक ग्रामीण स्त्रियांना कर्जाच्या गर्तेकडे नेत आहे. पूरक रोजगारनिर्मिती, ‘मनरेगा’ची (महात्मा गांधी राष्ट्रीय रोजगार हमी योजना) वाढीव व्याप्ती आणि उत्पादनाची अपेक्षित प्राप्ती याकरिता तातडीचे पावले उचलणे गरजेचे आहे. (लेखात मांडलेली माहिती ‘सोपेकॉम’ (‘सोसायटी फॉर प्रमोटिंग पार्टिसिपेटिव्ह इकोसिस्टिम मॅनेजमेंट’ ) आणि ‘प्रकृती’ संस्थेतर्फे तेथील लोकांशी बोलून केलेल्या अभ्यासावर आधारित आहे. लेखातील काही स्त्रियांची नावे बदलली आहेत.) prakriti_ngp@bsnl.in First Published on February 20, 2021 12:37 am
https://www.loksatta.com/maharashtra-news/farmer-protest-rihana-tweet-sachin-tendulkar-lata-mangeshkar-tweet-raj-thackeray-slams-to-modi-govt-bmh-90-2395581/|“हा सरकारी धोरणाचा विषय… देशाचा नाही”; राज ठाकरेंनी सचिन तेंडुलकर, लता मंगेशकरांच्या ‘ट्विट’वर सोडलं मौन|"""त्या अक्षय कुमारवरती आटपायचा ना विषय"""|February 6, 2021 04:43 pm|अमेरिकन पॉपस्टार रिहानानं शेतकरी आंदोलनासंदर्भात ट्विट केल्यानंतर परराष्ट्र व्यवहार मंत्रालयाने स्पष्ट शब्दात उत्तर दिलं होतं. परराष्ट्र मंत्रालयाच्या उत्तरानंतर देशातील कला व क्रीडा क्षेत्रातील अनेक मान्यवरांनी ट्विट करत देशाच्या अखंडतेचा पुनरुच्चार केला होता. यात भारतरत्न सचिन तेंडुलकर आणि लता मंगेशकर यांनीही ट्विट केलं होतं. या मुद्द्यावर महाराष्ट्र नवनिर्माण सेनेचे अध्यक्ष राज ठाकरे यांना प्रश्न विचारण्यात आला. त्यावर राज ठाकरे यांनी मोदी सरकारला फटकारलं आहे. माध्यमांशी बोलताना राज ठाकरे म्हणाले, “सरकारनं या गोष्टी करायला नको. ही सगळी खूप मोठी लोकं आहेत. या लोकांना अशा प्रकारचं ट्विट करायला सांगणं. एकाच हॅशटॅगवर सगळ्या लोकांची ट्विट येणं. ही खूपच मोठी माणसं आहेत. त्यांना सरकारने अशा गोष्टींमध्ये पडायला लावू नये. हा सरकारच्या धोरणाचा विषय आहे. हा काही देशाचा विषय नाही. काही चीनमधून संकट आलंय. पाकिस्तानमधून आलंय. शेतकऱ्यांचं संकट आहेच मोठं, पण या सर्व गोष्टींसाठी सर्व लोकांना… त्या अक्षय कुमारवरती आटपायचा ना विषय. लता मंगेशकर, सचिन तेंडुलकर ही भारतरत्नं आहेत. खूप मोठी माणसं आहेत. त्यांना अशा गोष्टी करायला सांगणं… ती साधी माणसं आहेत. सरकारनं त्यांना सांगितलं, त्यांनी ट्विट केलं, पण आज जे ट्रोल होतंय आज त्यांच्यावरच येतंय,” असं म्हणत राज ठाकरे यांनी सरकारला फटकारलं. दिल्लीत सुरू असलेल्या शेतकरी आंदोलनाबद्दल पॉपस्टार रिहानानं ट्विट केलं होतं. आपण याबद्दल का बोलत नाही आहोत? असा प्रश्न तिने उपस्थित केला होता. त्यानंतर ग्रेटा थनबर्ग, पॉर्नस्टार मिया खलिफा यांच्यासह अनेकांनी शेतकरी आंदोलनाच्या समर्थनार्थ ट्विट केलं होतं. त्यावर परराष्ट्र मंत्रालयानं स्पष्ट भूमिका मांडतं. प्रश्नांची माहिती करून घेण्याचा सल्ला दिला होता. त्यानंतर भारतात कला व क्रीडा क्षेत्रातील अनेक नामवंतांनी ट्विट केलं होतं. “भारताच्या सार्वभौमत्वाशी तडजोड मान्य नाही. बाह्यशक्ती बघ्याच्या भूमिकेत राहू शकतात, पण हस्तक्षेप करु शकत नाहीत. भारतीयांना देशाबद्दल माहित आहे आणि देशवासीयांनी निर्णय घ्यायला हवा. देश म्हणून आपण सर्व एकत्र राहूया” असं ट्विट तेंडुलकरने म्हटलं होतं. First Published on February 6, 2021 4:42 pm
https://www.loksatta.com/desh-videsh-news/chakka-jam-today-updates-protesters-block-punjab-haryana-highways-nationwide-chakka-jam-kicks-off-bmh-90-2395426/|चक्का जाम! “कुठेही जाणार नाही, ऑक्टोबरपर्यंत इथेच बसून आहोत”|देशभरात शेतकरी रस्त्यावर|February 6, 2021 02:22 pm|कृषी कायद्यांविरोधात शेतकरी पुन्हा एकदा रस्त्यावर उतरला आहे. दिल्ली, उत्तर प्रदेश आणि उत्तराखंड वगळता देशभरात शेतकऱ्यांनी पुकारलेल्या चक्का जामला प्रतिसाद मिळताना दिसत आहे. ठिकठिकाणी शेतकरी आंदोलकांनी रस्त्यावर येत वाहतूक रोखली आहे. आंदोलकांनी पंजाब, हरयाणात जाणारे महामार्ग बंद केले. गाझीपूर बॉर्डरवरही शेतकऱ्यांनी आंदोलन सुरू केलं असून, “देशातील शेतकऱ्यांना मातीशी जोडू, नव्या युगाचा जन्म होईल,” असं शेतकरी नेते राकेश टिकैत यांनी चक्का जाम आंदोलन सुरू झाल्यानंतर म्हटलं आहे. चक्का जाम आंदोलन सुरू झाल्यानंतर माध्यमांशी बोलताना शेतकरी नेते राकेश टिकैत म्हणाले,”देशभरात शांततेत चक्का जाम आंदोलन सुरू झालं आहे. देशाच्या मातीशी शेतकऱ्यांना जोडणार आहोत. यातून नव्या युगाचा जन्म होईल. इथे राजकारण करणारे नाहीत. कुठे दिसत आहेत. इथे कुणीही येत नाहीये. हे जनआंदोलन आहे. भाकरी तिजोरीत बंद होऊन नये म्हणून हे आंदोलन आहे. उत्तर प्रदेश आणि उत्तराखंडमध्ये काही गोंधळ घालणारे होते, त्यामुळे तिथे चक्का जाम करण्यात आलेला नाही. आम्ही कुठेही जाणार नाही. आम्ही ऑक्टोबर पर्यंत इथेच बसून आहोत,” असा इशाराही टिकैत यांनी केंदर् सरकारला दिला. १२ ते ३ या वेळेत चक्का जाम आंदोलन केलं जाणार आहे.उत्तर प्रदेश, दिल्ली-एनसीआर आणि उत्तराखंडमध्ये या राज्यांना चक्का जाम आंदोलनातून वगळण्यात आलं असून, उर्वरित देशभरात आंदोलन सुरू झालं आहे. ‘चक्का जाम’च्या काळात अत्यावश्यक सेवेतील आणि शाळेच्या बस व रुग्णवाहिकांना जाऊ दिलं जाणार आहे. चक्का जाम आंदोलनापूर्वी पोलिसांनी खबरदारीचा उपाय म्हणून मोठा फौजफाटा तैनात केला. महत्त्वाचं म्हणजे दिल्लीच्या सीमेवर तिन्ही आंदोलन ठिकाणाकडे जाणारे रस्ते बंद करण्यात आलेले आहेत. गाझीपूर सीमेवरील परिस्थिती सांगणारा हा व्हिडीओ. : Heavy security deployment at Ghazipur border (Delhi-Uttar Pradesh), in view of protests against the farm laws. (Video source: Delhi Police) — ANI (@ANI) चक्का जाम आंदोलन सुरू झाल्यानंतर काही आंदोलकांनी बंगळुरूमधील येलहांका पोलीस ठाण्यासमोर येऊन धरणे देण्यास सुरूवात केली. या आंदोलकांना पोलिसांनी ताब्यात घेतलं. Bengaluru: Police detain the protesters who were agitating outside Yelahanka Police Station against the farm laws as part of the countrywide ‘chakka jaam’ called by farmers today.  — ANI (@ANI) कृषी कायद्यांविरोधात पंजाब हरयाणामध्ये सुरूवातीपासूनच रोष उमटताना दिसत आहे. आजच्या चक्का जाम आंदोलनाला पंजाबमध्ये चांगला प्रतिसाद मिळताना दिसत आहे. संगरूर जिल्ह्यातील मूनाक-तोहना महामार्गावर पहिलांनी ठिय्या देत वाहतूक रोखली. Visuals of on – highway district . Women participate in large numbers   — raakhijagga (@raakhijagga) : protest dharna starts on Lehragaga- Jakhal highway, district       — raakhijagga (@raakhijagga) शेतकऱ्यांनी पुकारलेल्या चक्का जामला जम्मूमध्येही प्रतिसाद मिळला. आंदोलकांनी रस्त्यावर येत जम्मू-पठाणकोट महामार्ग रोखला. J&K: Farmer organisations in Jammu stage protest on Jammu-Pathankot highway as part of the nationwide ‘chakka jaam’ called by farmers today. “We appeal to the govt to repeal these laws. We support the farmers protesting on the borders of Delhi,” says a protester — ANI (@ANI) कृषी कायद्याविरोधात देशभरात शेतकर्‍यांनी चक्का जाम आंदोलनाची हाक दिली होती. पुण्यातही आंदोलन करण्यात आलं. हडपसर येथील शेतकरी बचाव संयुक्त कृती समितीच्या कार्यकर्त्यांनी पुणे सोलापूर महामार्गावर चक्का जाम आंदोलन केलं. First Published on February 6, 2021 1:53 pm
https://www.loksatta.com/athour-mapia-news/event-metaphor-memory-chauri-chaura-1922-book-review-abn-97-2395065/|जुनी पाने : चौरी चौरा : शोध आणि बोध!|पाने जुनी झाली असली तरी वाचावे, असे हे पुस्तक तपशिलासह तत्त्वचर्चेलाही इतिहाससामग्री पुरवणारे, म्हणून महत्त्वाचे आहे.|February 6, 2021 12:01 am|एखादे शांततामय आंदोलन पसरणे आणि चिघळणे यात काही नवे नसेल, पण या आंदोलनाला गालबोट लावणारी एखादीच हिंसक घटना घडावी आणि मग आंदोलनच स्थगित करण्याचा निर्णय नेत्यांनी घ्यावा हे आगळेच. केंद्र सरकार तसेच उत्तर प्रदेश सरकार यांनाही ते असेच आगळे वाटले असणार, म्हणूनच तर ‘चौरी चौरा घटने’च्या शताब्दीवर्षांची सुरुवात नुकतीच पंतप्रधानांच्या हस्ते समारंभपूर्वक करण्यात आली! ‘काळा कायदा’ म्हणून कुख्यात असलेल्या १९१९ च्या रौलट अ‍ॅक्टच्या निषेधार्थ देशभर निदर्शने सुरू झाली होती आणि गोरखपूरनजीकच्या चौरी चौरा येथील पोलीस चौकीला जमावाने आग लावून देण्याची, त्यात किमान २२ पोलीस अधिकारी व कर्मचारी जळून मरण पावण्याची हिंसक घटना ४ फेब्रुवारी १९२२ रोजी घडली. याविषयी शालेय इतिहासात एखादा परिच्छेद असतो, पण त्यापलीकडे कुणास काही माहीत नसते. ‘चौरी चौरा घटने’विषयी अपरिचित माहिती अगदी निराळ्याच पद्धतीने शाहिद अमीन यांच्या ‘इव्हेन्ट, मेटॅफर, मेमरी : चौरी चौरा- १९२२’ या पुस्तकात (मूळ प्रकाशक : युनिव्हर्सिटी ऑफ कॅलिफोर्निया प्रेस; भारतातील प्रकाशक : पेंग्विन इंडिया; पृष्ठे : ३२०, किंमत : ९९९ रुपये) मिळते. हे पुस्तक १९९५ साली प्रथम प्रकाशित झाले असले (त्याची इंटरनेटवरून विकली जाणारी आवृत्ती २००६ ची आहे), तरी लेखकाने त्यासाठीचा अभ्यास सत्तरच्या दशकाअखेरीस सुरू केला होता. शाहिद अमीन हे दिल्ली विद्यापीठातून इतिहासाचे प्राध्यापक म्हणून निवृत्त झाले आहेत. गोरखपूर भागातील शेतकरी आंदोलने हा त्यांच्या खास अभ्यासाचा विषय आणि मुख्य म्हणजे, ‘लोकांचा इतिहास’ शोधणे आणि ग्रथित करणे, ही त्यांची अभ्यासपद्धती. महात्मा गांधी यांच्याविषयीही अमीन यांनी अन्यत्र अभ्यासपूर्ण लिखाण केलेले असले, तरी १९९५ सालचे हे पुस्तक चौरी चौरा घटनेतील आरोपींच्या मानसिकतेचा आणि ती मानसिकता घडविण्यास कारणीभूत तत्कालीन राजकीय पर्यावरणाचा वेध घेते (हा वेध गोरखपूर जिल्ह्यापुरता, पण आजच्या उत्तर प्रदेशातील ‘पूर्वाचल’भर व्याप्ती असणारा ठरला आहे). बिन्देश्वरी (साधू) सैंधवार, नझीर अली, सुखदेव पासी तसेच माफीचे साक्षीदार होणारे शिकारी व कोमल डकैत.. अशी अनेकानेक नावे ब्रिटिशांनी गुदरलेल्या आरोपपत्रांतून शोधून काढून, त्यांपैकी काहीजण हयात आहेत का, नसल्यास त्यांचे नातेवाईक / समवयस्क काही सांगू शकतात का, याचा कसून शोध शाहिद अमीन यांनी घेतला. एकंदर २७३ जणांवर ब्रिटिशांनी आरोप लादले होते आणि यांपैकी ५४ जणांना तर कधीही अटक होऊ शकली नाही. त्यामुळे, लेखकाला मौखिक इतिहासातून बरीच प्राथमिक (फर्स्ट हँड या अर्थाने) साधनसामुग्री मिळाली. मदनमोहन मालवीय हे त्या वेळी काँग्रेसमध्ये होते व त्यांच्या मार्गदर्शनाखाली, या साऱ्या आरोपींना सोडवण्याचे प्रयत्न सुरू होते. त्या खटल्याची माहितीही लेखकाने दिली आहे. त्यामध्ये पं. मालवीय यांनी ‘ही घटना कट रचून झालेली नाही, ती पूर्वनियोजित नाही, ही घटना उत्स्फूर्तच आहे’ असा बचाव केला होता, हा तपशील लक्षणीय ठरावा. मात्र, या माहितीच्या पलीकडे हे पुस्तक जाते. चौरी चौराच्या घटनेवरून ‘बोध’ काय घ्यायचा, हे नेमके हुडकून काढण्याचे काम लेखक करतो. हा बोध, गांधीजींनी कसे लगोलग आंदोलन स्थगितच केले म्हणून ते किती मोठे, एवढा साधाभोळा नाही. गांधीजींनी आणि काँग्रेसने काय केले यापेक्षा, लोक काय करू शकले होते (काय करून बसले होते) आणि तसे त्यांनी केलेच कसे, याचा शोध हे पुस्तक घेते. या शोधातून जो बोध मिळतो, तो अस्वस्थ करणारा आहे. तो शोध या पुस्तकानंतरही लेखकाने सुरू ठेवला हे महत्त्वाचे आहे. जमीनदारी-सरंजामी काळातील ‘प्रत्यक्ष’ शोषणातून ब्रिटिशांकरवी होणाऱ्या ‘अप्रत्यक्ष’ शोषणाचे हानिधारक  ठरलेल्या मूलत: समाजगटांपर्यंत राष्ट्रवादाची जी परिभाषा अनेक गाण्यांमधून, प्रेरक कथांमधून तोवर पोहोचली होती, ती हिंसेला करारी आणि ठाम विवेकी नकार देणारी नव्हतीच. धर्म कोणताही असला तरी त्या-त्या धर्मातील पूज्य ठरलेल्यांची नीतिमत्ता उजळवणाऱ्या कथा या अनेकदा ‘विजयकथा’ असतात व त्यांतही हिंसा त्याज्य मानलेली नसते. अशा मानसिकतेतून संतापाला जी वाट मिळते ती अहिंसेकडे वळेल, हे कठीण. ते कठीण काम गांधीजींनी करून दाखवले खरे, पण चौरी चौराच्या घटनेनंतर! पाने जुनी झाली असली तरी वाचावे, असे हे पुस्तक तपशिलासह तत्त्वचर्चेलाही इतिहाससामग्री पुरवणारे, म्हणून महत्त्वाचे आहे. First Published on February 6, 2021 12:01 am
https://www.loksatta.com/trending-news/morphed-image-shows-congress-workers-feeding-cake-to-mia-khalifas-poster-2007-photo-morphed-shared-sas-89-2396440/|मिया खलिफाच्या पोस्टरला केक भरवतायेत काँग्रेसचे कार्यकर्ते? जाणून घ्या व्हायरल फोटोमागचं सत्य|काँग्रेसचे कार्यकर्ते मिया खलिफाच्या पोस्टरला केक भरवतानाचा फोटो व्हायरल|February 8, 2021 01:55 pm|माजी पॉर्न स्टार मिया खलिफा सध्या चर्चेत आहे. भारतातील शेतकरी आंदोलनाला पाठिंबा दिल्यामुळे तिला सोशल मीडियावर अनेकांनी ट्रोल केलं, त्यानंतर आता तिचा एक फोटो व्हायरल होत असून त्या फोटोवरुन वातावरण चांगलंच तापलंय. व्हायरल होणाऱ्या फोटोद्वारे काँग्रेसचे कार्यकर्ते मिया खलिफाच्या पोस्टरला केक भरवत असल्याचा दावा सोशल मीडियामध्ये केला जात आहे. भाजपाचे सदस्य मेजर सुरेंद्र पुनिया यांच्या व्हेरिफाइड ट्विटर अकाउंटवरुनही हा फोटो ट्विट करण्यात आला आहे. पण, हा फोटो खरा नसून एडिटेड असल्याचं पडताळणीत समोर आलं आहे. गुगलवर रिव्हर्स फोटो सर्च केल्यानंतर या फोटोमागचं सत्य समोर येतं. रिव्हर्स सर्च केल्यानंतर स्टॉक इमेज साइट ‘गेट्टी इमेजेस’वर हा फोटो भेटतो. यानुसार, मूळ फोटो २००७ मधील आहे. भारतीय युवा काँग्रेसचे समर्थक आपल्या पक्षाचे नेता राहुल गांधी यांचा वाढदिवस साजरा करत असतानाचा हा फोटो आहे. या फोटोमध्ये काही काँग्रेसचे कार्यकर्ते राहुल गांधी यांच्या पोस्टरसमोर केक घेऊन उभे असल्याचं स्पष्ट दिसतंय. व्हायरल होणाऱ्या फोटोमध्ये राहुल गांधींच्या जागी मिया खलिफाचा फोटो एडिट करुन लावण्यात आला आहे. So much enslaved mentality ? Height of Appeasement… uff.. the Congi Way ! most effective n anti India ideology !? — चौधरी ईशवर सिंह रोड़ (@IMehla) व्हायरल होणारा फोटो मिया खलिफाचा नसून राहुल गांधींचा असल्याचं स्पष्ट झालं आहे. First Published on February 8, 2021 1:22 pm
https://www.loksatta.com/desh-videsh-news/pm-narendra-modi-praised-jyotiraditya-scindia-in-rajyasabha-scsg-91-2396537/|पंतप्रधान मोदींनी केलं ज्योतिरादित्य शिंदेचं कौतुक; म्हणाले…|जाणून घ्या मोदी ज्योतिरादित्य शिंदेबद्दल नक्की काय म्हणाले|February 8, 2021 04:43 pm|पंतप्रधान नरेंद्र मोदी यांनी भाजपाचे राज्यसभेचे खासदार ज्योतिरादित्य शिंदे यांचं आज कौतुक केलं. मोदींनी आज राज्यसभेमध्ये राष्ट्रपती रामनाथ कोविंद यांच्या अभिभाषणाबद्दल त्यांचे आभार मानाणारं भाषण दिलं. यामध्ये मोदींनी ज्योतिरादित्य यांचा उल्लेख करत आमचे माननीय खासदार ज्योतिरादित्य शिंदे यांनी कृषी काद्यांबद्दल सविस्तर भाष्य केल्याचं सांगितलं. त्यांनी अगदी चांगल्या पद्धतीने आपले मुद्दे मांडले, अशा शब्दांमध्ये मोदींनी ज्योतिरादित्य शिंदे यांच्या संसदेमधील भाषणाचं कौतुक केलं. ससंदेच्या वरिष्ठ सदनामध्ये ज्योतिरादित्य शिंदे यांनी कृषी कायद्यांच्या मुद्द्यावरुन काँग्रेसला खडे बोल सुनावले. शेतकऱ्याला आपण अन्नदाता म्हणतो. मात्र शेतकरी एखाद्या जिल्ह्याच्या, राज्याचा नाही तर संपूर्ण विश्वाचा अन्नदाता आहे. शेतकरी हा देशाचा कणा आहे. मात्र २६ जानेवारी रोजी जे काही घडलं ते आपण सर्वांनी पाहिलं, अशा शब्दांमध्ये ज्योतिरादित्य शिंदे यांनी शेतकरी आंदोलनादरम्यान झालेल्या हिंसेवर टीका केली. पुढे बोलताना ज्योतिरादित्य शिंदे यांनी काँग्रेसचा उल्लेख करत काँग्रेसच्याच घोषणापत्रामध्ये कृषी कायद्यांचा उल्लेख असल्याचं म्हटलं. “आज जे लोकं कृषी कायद्यांचा विरोध करत आहे त्यांना मी सांगू इच्छितो की या देशामध्ये २०१९ साली काँग्रेसच्या घोषणापत्रामध्ये कृषी कायद्यांचा उल्लेख करण्यात आला होता. शेतकऱ्यांसोबत सरकारने नक्कीच चर्चा करायला हवी. सरकारने हे कायदे १८ महिन्यांसाठी स्थगित करण्याचा निर्णयही घेतला आहे. कधी काळी काँग्रेस अशा कायद्यांची वकिली करायची मात्र आता ते यालाच विरोध करत प्रश्न उपस्थित करत आहेत. २०१९ मध्ये काँग्रेसच्या घोषणापत्रामध्ये या कायद्यांचा उल्लेख होता. शरद पवार यांनी कृषी कायद्यांसदर्भात सर्व राज्यांच्या मुख्यमंत्र्यांना पत्रही पाठवलं होतं. मात्र आज हेच लोकं कृषी कायद्यांना विरोध करत आहेत,” असं ज्योतिरादित्य शिंदे यांनी आपल्या भाषणात म्हटलं होतं. पंतप्रधान मोदींनी राष्ट्रपती रामनाथ कोविंद यांचं अभिषाण हे विश्वामध्ये नवीन आशा निर्माण करणारं आणि आत्मनिर्भर भारताची झलक दाखवणारं होतं असं म्हटलं. या भाषणामध्ये मोदींनी अनेक विषयांना हात घातला. अगदी करोनाविरुद्धची भारताच्या लढाईपासून ते कृषी कायद्यांपर्यंत आणि काँग्रेसकडून होणाऱ्या विरोधापासून २०४७ चा भारत इथपर्यंत अनेक मुद्द्यांवर मोदींनी आपली भूमिका भाषणामधून स्पष्ट केली. First Published on February 8, 2021 3:49 pm
https://www.loksatta.com/desh-videsh-news/rise-of-new-agitator-tribe-in-the-country-people-should-beware-of-them-says-pm-modi-aau-85-2396385/|देशात नव्या ‘आंदोलनजीवी’ जमातीचा उदय, जनतेनं त्यांच्यापासून सावध रहावं – पंतप्रधान|"""हे सर्व ठिकाणी जाऊन वैचारिक भूमिका मांडत असतात आणि जनतेची दिशाभूल करत असतात"""|February 8, 2021 12:03 pm|शेतकरी आंदोलनाच्या पार्श्वभूमीवर विविध आंदोलनांना पाठिंबा दर्शवणाऱ्या आणि आंदोलनांमध्ये सहभाग नोंदवणाऱ्या नेत्यांवर, राजकीय पक्षांवर पंतप्रधान नरेंद्र मोदी यांनी सडकून टीका केली आहे. देशात अशी नवी आंदोलनजीवी जमात उदयाला आली आहे, जनतेनं त्यांच्यापासून सावध रहावं, असं मोदींनी म्हटलं आहे. राज्यसभेत राष्ट्रपतींच्या अभिभाषणाला उत्तर देताना ते बोलत होते. A new entity has come up in the country- ‘Andolan Jivi’. They can be spotted wherever there is a protest, be it agitation by lawyers, students, or labourers, explicitly or implicitly. They cannot live without ‘andolan’, we have to identify them & protect nation from them: PM Modi — ANI (@ANI) मोदी म्हणाले, “श्रमजीवी, बुद्धिजीवी यांसारखे शब्द आपल्या खूपच परिचयाचे आहेत. मात्र, मी पाहतोय गेल्या काही दिवसांपासून या देशात नवी जमात उदयाला आली आहे ती म्हणजे आंदोलनजीवी. वकिलांचं, विद्यार्थ्यांचं, कामगारांचं कुणाचंही आंदोलन असेल हे आंदोलनजीवी सर्व ठिकाणी उपस्थित असतात. हे कधी पडद्यामागे तर कधी पडद्याच्या पुढेही असतात. यांची एक टोळी आहे. हे लोक आंदोलनांशिवाय जगू शकत नाहीत तसेच आंदोलनासोबत जगण्यासाठी ते मार्ग शोधत असतात, आपल्याला अशा लोकाना ओळखायला हवं” हे लोक सर्व ठिकाणी जाऊन वैचारिक भूमिका मांडत असतात, लोकांची दिशाभूल करण्याचं काम करत असतात. नवनव्या गोष्टी सांगत असतात. त्यामुळे देशानं अशा आंदोलनजीवी लोकांपासून सावध रहायला हवं. त्यांना स्वतःला नीट उभं राहता येत नाही ते दुसऱ्याच्या आंदोलनात जाऊन बसतात, हीच त्यांची ताकद आहे. हे सर्व आंदोलनजीवी परजीवी असतात. आपण जिथे जिथे सरकार चालवत असाल तुम्हाला अशा परजीवी आंदोलनकर्त्यांचा अनुभव येतच असेल, अशा शब्दांत मोदींनी विविध आंदोलनांना पाठिंबा दर्शवणाऱ्यांना सुनावले आहे. First Published on February 8, 2021 12:03 pm
https://www.loksatta.com/lal-killa-news/the-peasant-movement-is-now-only-for-agricultural-laws-central-government-due-to-farmers-agitation-akp-94-2396128/|कुंपणानंतरची कोंडी|केंद्र सरकारने आंदोलकांविरोधात दाखवलेली आक्रमकताही फारशी प्रभावी ठरली नसल्याचे स्पष्ट झाले.|February 8, 2021 12:12 am|शेतकरी आंदोलनामुळे केंद्र सरकार इतके अडचणीत आले आहे की, आता एक पाऊल मागे टाकायचे म्हणजे काय करायचे आणि अधिक आक्रमक होऊन आंदोलकांवर मात करायची तर कशी, अशी सरकारची कोंडी झालेली आहे. शेतकरी नेत्यांबरोबर बैठका करून झाल्या, नव्या शेती कायद्यांना दीड वर्षासाठी स्थगिती देण्याचा प्रस्ताव ठेवला, पण त्यातून काही साध्य होऊ शकले नाही. आणखी एक पाऊल मागे घेणे म्हणजे कायदे रद्द करणे. गेले दोन महिने कायदे मागे न घेण्याची ताठर भूमिका घेतल्यानंतर शेतकऱ्यांचे म्हणणे मान्य करणे हा आपला पराभव असल्याचे मोदी सरकारला वाटत असावे. शेती कायद्यांचे टोकाला जाऊन समर्थन केल्यानंतर, हे कायदेच रद्द करायचे असतील तर भाजपच्या तसेच केंद्र सरकारमधील केंद्रीय नेतृत्वाचा ‘कणखरपणा’ मोडून पडला असाच संदेश देशभर जाऊ शकतो. या भीतीमुळे केंद्र सरकारला शेतकऱ्यांच्या मागण्या मान्य करायच्या नसाव्यात. २६ जानेवारी रोजी दिल्लीत काही आंदोलकांनी केलेल्या हिंसक कृत्यामुळे केंद्र सरकारला शेतकरी आंदोलन मोडून काढण्याची संधी मिळाली असल्याचे वाटले. त्यामुळे आंदोलकांभोवती भिंत उभी करणे वगैरे आक्रमक पवित्रा घेतला गेला; पण त्याचा कोणताही परिणाम शेतकरी आंदोलकांवर झालेला दिसला नाही. शनिवारी झालेल्या ‘चक्का जाम’ला देशभरातून प्रतिसाद मिळाला. दिल्ली, उत्तर प्रदेश, उत्तराखंड या तीन राज्यांमध्ये ‘चक्का जाम’ न करण्याची सबुरी शेतकरी नेते राकेश टिकैत यांनी दाखवली. २६ जानेवारीचा अनुभव लक्षात घेऊन कदाचित टिकैत यांनी बचावात्मक धोरण स्वीकारले असावे, पण अन्य राज्यांमध्ये नागरी संघटना ‘चक्का जाम’मध्ये उतरलेल्या दिसल्या. हे पाहिले तर केंद्र सरकारने आंदोलकांविरोधात दाखवलेली आक्रमकताही फारशी प्रभावी ठरली नसल्याचे स्पष्ट झाले. शेतकरी आंदोलनासंदर्भात आंतरराष्ट्रीय स्तरावर उमटणाऱ्या प्रतिक्रियांवर केंद्र सरकारने दाखवलेल्या बाळबोधपणामुळे पक्षीय आणि सरकारातील नेतृत्वाची राजकीय अपरिपक्वता उघड झाली. देशांतर्गत राजकीय विरोधकांना नामोहरम करण्यासाठी सत्ताधारी नेहमीच ‘आयटी सेल’चा वापर कसा करून घेतात, हे गेल्या सहा वर्षांमध्ये अनेकदा दिसले आहे. परिणामी, आता भारतातील प्रसिद्धीच्या झोतात राहिलेल्या अराजकीय व्यक्तींनाही राजकीय भाष्य करायला लावले गेले, असाच संदेश जनमानसात गेला. या वेळी मात्र भाजपच्या ‘आयटी सेल’चा प्रभावीपणा निष्प्रभ झालेला दिसला. केंद्र सरकार आणि भाजपची री ओढल्याबद्दल संबंधित नामवंतांना टीकेचे धनी व्हावे लागले. त्यांच्यावर सामान्य लोकांकडून होणारी आगपाखड ही अप्रत्यक्षपणे केंद्र व भाजपसंदर्भातील नाराजीचे द्योतक म्हणता येईल. परदेशातून बिगरसरकारी स्तरावरून होणाऱ्या टिप्पणीवर भारताच्या परराष्ट्र खात्याने अधिकृतपणे विनाकारण प्रत्युत्तर दिल्यामुळे पंतप्रधान नरेंद्र मोदी यांच्या आंतरराष्ट्रीय स्तरावर ‘नेहरू’ बनण्यासाठी होत असलेल्या प्रयत्नांवर प्रश्नचिन्ह लागले. शेतकरी आंदोलनाच्या निमित्ताने केंद्र सरकारने वेळोवेळी दिलेल्या प्रतिक्रिया ‘चाणक्यनीती’च्या कोणत्या तत्त्वात बसतात, हे अजून परराष्ट्रमंत्री एस. जयशंकर यांनी स्पष्ट करून सांगितलेले नाही. मोदी सरकारमधील बहुतांश मंत्री ‘चाणक्यनीती’मुळे प्रभावित झालेले असल्याने त्यांच्याकडून चाणक्याचे दाखलेही दिले जातात. संसदेच्या अर्थसंकल्पीय अधिवेशनात आठवडाभरात राष्ट्रपतींच्या अभिभाषणावर चर्चा पूर्ण होणे अपेक्षित होते. या व्यासपीठाचा विरोधकांनी योग्य वापर केलेला नाही. गदारोळामुळे लोकसभेत चर्चाच होऊ शकलेली नाही; राज्यसभेत चर्चा झाली असली तरी विरोधकांकडून शेती कायद्यांवर बिनचूक युक्तिवाद होणे अपेक्षित होते, पण ही संधी विरोधकांनी गमावली. त्यामुळे संसदेत विरोधकांच्या आक्रमकतेतून फारसे काही साध्य झाले नाही. शिवाय राजकीय पक्षांच्या आक्रमतेमुळे शेतकरी आंदोलनाला सकारात्मक बळ मिळालेले अजून तरी दिसलेले नाही. दोन महिन्यांहून अधिक काळ सुरू असलेले आंदोलन राजकीय सहभागाविनाच देशव्यापी बनले. सिंघू सीमेवर पंजाबी शेतकरी नेत्यांच्या नेतृत्वाखाली आंदोलन पुढे गेले तेव्हा तर राजकीय व्यक्तींना आसपासही फिरकू दिले गेले नाही. आंदोलनाचा केंद्रबिंदू गाझीपूर सीमेवर राकेश टिकैत यांच्याकडे वळल्यानंतर राजकीय नेत्यांनी त्यांची भेट घेतली, पण आंदोलनात टिकैत यांनी राजकीय पक्षांना शिरकाव करू दिलेला नाही. केंद्रातील सत्ताधाऱ्यांचे विरोधक संसदेपेक्षा संसदेच्या बाहेर मैदानात लढाईसाठी उतरले असल्याचे वास्तव भाजपसाठी अधिक चिंतेचे असेल. सिंघू, टिकरी, गाझीपूर आणि राजस्थानच्या सीमेवर शेतकरी ठिय्या देऊन बसलेले आहेत आणि ऑक्टोबरपर्यंत ते इथेच बसून राहतील, असे टिकैत यांनी सांगितले आहे. या सीमांवरील आंदोलकांची संख्या कमी-जास्त होत राहील, पण दिल्लीच्या वेशींवरून त्यांचा दबाव केंद्र सरकारवर कायम राहणार आहे. २६ जानेवारीच्या घटनेनंतर दिल्लीभोवती केंद्राने सुरक्षा कडे तयार करून शेतकऱ्यांच्या हालचाली नियंत्रित करण्याचा प्रयत्न केला. केंद्राच्या या कृतीचा नेमका उलटा परिणाम झाला असून हरियाणा आणि पश्चिम उत्तर प्रदेशात महापंचायतींच्या रूपाने आंदोलन अधिक व्यापक होऊ लागले आहे. शेतकरी दिल्लीच्या बाहेर राहून केंद्र सरकारविरोधात शक्तिप्रदर्शन करत आहेत. पंजाब-हरियाणामध्ये शेतकरी आधीपासून आंदोलन करत आहेत. आंदोलनाचे हे लोण उत्तर प्रदेश, उत्तराखंड तसेच राजस्थान, मध्य प्रदेश, छत्तीसगढ, झारखंड, बिहार अशा उत्तर भारतातील भाजपचे बालेकिल्ले असलेल्या राज्यांमध्ये तीव्रतेने पसरत गेले तर भाजपसाठी राजकीय आव्हान निर्माण होऊ शकते. दिल्लीभोवती कुंपण घालताना हा राजकीय धोका केंद्र सरकारने लक्षात घेतलेला नसावा. शेतकऱ्यांचे आंदोलन राजकीय पक्षांच्या मदतीविना होत असले तरी ते अराजकीय नाही. निव्वळ तीन शेती कायदे मागे घेण्याच्या मागणीपुरते हे आंदोलन आता सीमित राहिलेले नाही, त्याचे राजकीय पडसाद निवडणुकीच्या राजकारणात उमटण्याची शक्यता भाजप नाकारू शकत नाही. राकेश टिकैत यांच्या भारतीय किसान युनियनचे प्रभावक्षेत्र असलेल्या पश्चिम उत्तर प्रदेशमध्ये विधानसभेत आणि लोकसभेत या संघटनेने जाट समुदायाची ताकद भाजपच्या मागे उभी केली होती. मात्र, आता संघटनेचे अध्यक्ष नरेश टिकैत यांनी भाजपला पाठिंबा देण्यात चूक झाल्याचे मत व्यक्त केले आहे. हरियाणातील जाट समाज एकसंधपणे भाजपच्या पाठीशी उभा नव्हता. त्यांनी विधानसभा निवडणुकीत दुष्यंत चौटाला यांच्या जननायक जनता पक्षाला मते दिली होती, ते भाजपच्या मंत्रिमंडळात सहभागी झाले. भाजपच्या सलगीमुळे चौटाला यांच्यावरही कमालीचा दबाव असून हरियाणामध्ये भाजपचे सरकार स्थिर राहण्यात जाट समूहाचा कौल निर्णायक ठरू शकेल. पश्चिम उत्तर प्रदेशात शेतकरी आंदोलनामुळे जाट समूह भाजपविरोधात आक्रमक झाला आहे. उत्तर प्रदेशमधील विधानसभा निवडणुकीसाठी जेमतेम वर्षाचा कालावधी उरला आहे. फेब्रुवारी-मार्च २०२२ मध्ये पंजाब आणि उत्तर प्रदेशमध्ये, तर ऑक्टोबरमध्ये हिमाचल, डिसेंबरमध्ये गुजरातेत निवडणुका होतील. पंजाब वगळल्यास सर्व राज्यांमध्ये भाजपची सत्ता आहे. त्यानंतर २०२३ मध्ये मध्य प्रदेश, राजस्थान, छत्तीसगढ, कर्नाटक या राज्यांमध्ये विधानसभा निवडणुका होतील. या विधानसभा निवडणुका होईपर्यंत २०२४ मध्ये लोकसभा निवडणुकीचे वारे वाहू लागेल. पुढील दोन महिन्यांत पूर्व व दक्षिण भारतात होणाऱ्या विधानसभा निवडणुकींपैकी पश्चिम बंगालमध्ये भाजपची संख्यात्मक वाढ होण्याची शक्यता आहे. तमिळनाडू, केरळ व पुडुचेरी या राज्यांमध्ये भाजपचे अस्तित्व नसल्याने शेतकरी आंदोलनाचा भाजपच्या राजकीय वाटचालीवर किती प्रभाव पडला हे स्पष्ट समजेलच असे नाही. पण त्यानंतर पुढील दोन वर्षांमध्ये उत्तरेत निवडणुका होणार असून तिथे मात्र शेतकरी आंदोलनाचा सत्ताधारी भाजपला किती फटका बसेल हे कळेल. शेतकरी आंदोलनामुळे उत्तरेतील राजकीय गणिते भाजपच्या विरोधात गेली तर मात्र २०२४ मध्ये लोकसभा निवडणुकीचे मैदान विरोधकांसाठीदेखील खुले होऊ शकते. गेल्या दोन महिन्यांत राजकीय परिपक्वता न दाखवता शेतकरी आंदोलनाला गृहीत धरण्याची चूक भाजपला आगामी काळात महागात पडण्याची शक्यता नाकारता येत नाही. आंदोलनाच्या हाताळणीतील सत्ताधारी केंद्रीय नेतृत्वामधील सामंजस्याचा अभाव सरकारची कोंडी करणारा ठरला आहे. First Published on February 8, 2021 12:12 am
https://www.loksatta.com/desh-videsh-news/kisan-andolan-rakesh-tikait-is-frustrated-leader-says-haryana-cm-manohar-lal-khattar-scsg-91-2397809/|शेतकरी आंदोलन : “राकेश टिकैत हे फस्ट्रेटेड नेते, हरयाणामधील शेतकरी समाधानी आहे”|"""पंतप्रधान नरेंद्र मोदींनी सांगितल्याप्रमाणे हे कायदे शेतकऱ्यांच्या हितासाठी बनवण्यात आलेत"""|February 10, 2021 12:07 pm|हरयाणाचे मुख्यमंत्री मनोहर लाल खट्टर यांनी शेतकरी नेते राकेश टिकैत यांना टोला लगावला आहे. खट्टर यांनी टिकैत हे फस्ट्रेटेड नेते असल्याचा टोमणा खट्टर यांनी मारला आहे. दिल्लीच्या सीमांजवळ सुरु असणाऱ्या शेतकरी आंदोलनाचा उल्लेख करत पंतप्रधान नरेंद्र मोदींनी सांगितलेल्या गोष्टींवर विश्वास ठेवायला हवा, असं खट्टर यांनी म्हटलं आहे. मात्र काही काही नेते फस्ट्रेटेड आहेत. त्या नेत्यांची इच्छा काहीतरी वेगळीच असल्याने ते शेतकऱ्यांच्या हिताबद्दल बोलत नाहीयत, असा आरोप खट्टर यांनी केला. त्याचप्रमाणे टिकैत यांना जर शेतकऱ्यांना समजवायचं असेल तर त्यांनी उत्तर प्रदेशमधील शेतकऱ्यांना समजवण्याचा प्रयत्न करावा, असंही खट्टर यांनी म्हटलं आहे. हरयाणामधील शेतकरी समाधानी असल्याचा दावा मुख्यमंत्री खट्टर यांनी केलीय. काही लोकांचा गैरसमज झाला असून आम्ही लवकरच त्यांना यासंदर्भात माहिती देऊन त्यांचा विरोध शांत करु, असा विश्वास खट्टर यांनी व्यक्त केलाय. हरयाणामधील शेतकऱ्यांसमोर कोणत्याही अडचणी नाहीयत, असंही खट्टर म्हणाले आहेत. काही नेते स्वार्थी असून ते स्वत:च्या हितासाठी शेतकऱ्यांना पुढे करत आहेत. गुरनाम सिंह चढुनी असो किंवा राकेश टिकैत असो दोघेही आपल्या खासगी स्वार्थीसाठी शेतकऱ्यांची दिशाभूल करत आहेत, असा आरोप खट्टर यांनी केला आहे. संवादाच्या माध्यमातून हा प्रश्न सुटू शकतो हे सांगताना पंतप्रधानांच्या वक्तव्याचा संदर्भ खट्टर यांनी दिला. पंतप्रधान नरेंद्र मोदींनी सांगितल्याप्रमाणे हे कायदे शेतकऱ्यांच्या हितासाठी बनवण्यात आले आहेत. त्यामुळेच यासंदर्भात संपूर्ण विचार करुन आपले मत मांडले पाहिजे, असंही खट्टर म्हणाले. मंगळवारी चंदिगडमध्ये एका बैठकीनंतर खट्टर यांनी पत्रकारांशी संवाद साधताना शेतकरी आंदोलनावर आपलं मत व्यक्त केलं. दिल्लीमध्ये २६ जानेवारी रोजी झालेल्या हिंसेसंदर्भात बोलताना खट्टर यांनी दिल्ली पोलिसांनी ज्या लोकांविरोधात एफआयआर दाखल केली आहे त्यापैकी काहींना अठक करण्यात आली आहे, अशी माहिती दिली. तसेच उरलेल्या आरोपींना लवकरच अटक करण्यात येईल असंही खट्टर म्हणालेत. तसेच राज्याच्या आगामी अर्थसंकल्पामध्ये शेतकऱ्यांसाठी चांगल्या योजना आणणार असल्याचेही खट्टर यांनी सांगितलं. First Published on February 10, 2021 9:52 am
https://www.loksatta.com/desh-videsh-news/greta-thunberg-fridays-for-future-releases-video-mocking-government-spend-on-mars-exploration-scsg-91-2404473/|ग्रेटा थनबर्गने नासाच्या मंगळ मोहिमेवर साधला निशाणा; म्हणाली, “श्रीमंत देश अब्जावधी रुपये…”|या मोहिमेसाठी नासाने ७० कोटी डॉलर्स खर्च केलेत|February 19, 2021 04:30 pm|भारतामधील शेतकरी आंदोलनाला समर्थन देणाऱ्या टूल किट प्रकरणावरुन चर्चेत आलेली स्वीडनची पर्यावरणवादी कार्यकर्ता ग्रेटा थनबर्गने आता अमेरिकन अंतराळ संशोधन संस्था असणाऱ्या नासावर निशाणा साधला आहे. नासाच्या मंगळ मोहिमेसंदर्भात ग्रेटाने संताप व्यक्त केला आहे. ग्रेटाने मंगळ ग्रहावरील पर्यटनासंदर्भातील एक जाहिरात शेअर करत उपहासात्मक टोला लगावला आहे. एकीकडे पृथ्वी क्लायमेट चेंज म्हणजेच वातावरण बदलासंदर्भातील अनेक प्रश्नांना तोंड देत असतानाच वेगवेगळ्या देशांमधील सरकारने तसेच अंतराळ संस्था अब्जावधी रुपये दुसऱ्या ग्रहांवर जाण्यासाठी खर्च करत आहेत, असा टोला ग्रेटाने लगावला आहे. ग्रेटाने नासाच्या मंगळ मोहिमेसंदर्भात टोला लगावताना व्हिडीओ शेअर केला असून या मोहिमेचा फायदा केवळ एक टक्के जणांना होणार असल्याचं तिने म्हटलं आहे. या एक टक्के लोकांनी पृथ्वी सोडून द्यावी आणि ९९ टक्के लोकांना त्यांनी पृथ्वीवरच राहू द्यावे. त्यामुळे पृथ्वीवर राहिलेले लोकं येथील पर्यावरणासंदर्भातील समस्यांवर काम करु शकतील असं ग्रेटाने या व्हिडीओच्या माध्यमातून म्हटलं आहे. या व्हिडीओमध्ये मंगळावर अद्याप कोणीही पोहचलेलं नाही त्यामुळे या जमिनीला कोणीही स्पर्ष केलेला नसून येथे गुन्हेगारी, काही बंधने, साथीचे रोग, पर्यावरणासंदर्भातील समस्या नसून येथे मानवाला नवीन सुरुवात करता येईल अशी जाहिरात करण्यात आली आहे. नासाचे पर्सिव्हिअरन्स हे यान मंगळावर उतरलं आहे. १८ फेब्रवारी रोजी पहाटे २.३० वाजता नासाच्या पर्सिव्हियरन्स रोव्हरचं मंगळावर यशस्वी लँडिंग करण्यात आलं. जीझीरो क्रेटर (Jezero Crater) या मंगळावरील दुर्गम भागात हे रोव्हर उतरवण्यात आलं आहे. या मोहिमेसाठी नासाने ७० कोटी डॉलर्स खर्च केले आहेत. नासाने मंगळावर पाठवलेल्या पर्सिव्हियरन्स रोव्हरने जमिनीवर उतरताच पहिलं छायाचित्र पाठवलं असून, नासाने ट्विटरवर पोस्ट केलं आहे. मंगळवार जीवसृष्टी अस्तित्वात होती का? याचा शोध घेण्यासाठी नासानं पर्सिव्हियरन्स रोव्हर पाठवलं आहे. Behold! ‘s first image after completing her : — NASA (@NASA) मानवाला मंगळावर कसं पाठवता येईल यासंदर्भातील संशोधन पर्सिव्हिअरन्स मोहिमेच्या माध्यमातून केलं जाणार आहे. मंगळाच्या वातावरणामध्ये ऑक्सिजन निर्मितीसाठी काय करता येईल यासंदर्भातही संशोधन या मोहिमेमध्ये केलं जाणार आहे. पर्सिव्हिअरन्स रोव्हरवर मॉक्सील नावाचे एक यंत्र बसवण्यात आलं असून त्याच्या माध्यमातून मंगळाच्या वातावरणामध्ये ऑक्सिजन निर्माण करता येईल का यासंदर्भातील चाचणी करण्यात येणार आहे. ‘पर्सिव्हियरन्स रोव्हर पुढील काही वर्ष मंगळावर राहणार आहे. या काळात जीवसृष्टी अस्तित्वात असल्याचा खुणांचा शोध रोव्हर घेणार असून, मंगळावरून नमुने घेऊन पृथ्वीवर परत येईल. ज्यामुळे भविष्यात माणसाचा मंगळावर जाण्याचा मार्ग खुला होईल,’ असं नासानं म्हटलं आहे. Hello, world. My first look at my forever home.  — NASA’s Perseverance Mars Rover (@NASAPersevere) ग्रेटाने काही आठवड्यापूर्वी भारतात सुरु असणाऱ्या शेतकरी आंदोलनाला समर्थन देताना एक टूल किट शेअर केलं होतं. याप्रकरणामध्ये दिल्ली पोलिसांनी गुन्हा दाखल केला आहे. शेतकरी आंदोलनाशी संबंधित टूल किट एडीट आणि शेअर केल्याच्या आरोपाअंतर्गत बंगळुरुमधील पर्यावरण कार्यकर्ती दिशी रविला अटक करण्यात आळी आहे. First Published on February 19, 2021 4:30 pm
https://www.loksatta.com/krida-news/sexy-hot-rihanna-and-cricketer-chris-gayle-old-video-goes-viral-instagram-after-her-tweet-watch-vjb-91-2394743/|ख्रिस गेल अन् रिहानाचा जुना Video झाला व्हायरल|तुम्ही पाहिलात का नव्याने व्हायरल झालेला व्हिडीओ?|February 5, 2021 02:16 pm|"आंतरराष्ट्रीय पॉप गायिका रिहाना ही सध्या चर्चेत आहे. भारतात सुरू असलेल्या शेतकरी आंदोलनाबाबत तिने केलेल्या ट्विटमुळे सध्या तिच्याबद्दल अनेक चर्चा रंगल्या आहेत. देशात शेतकरी आंदोलन सुरू असल्याने राजकीय वातावरण काहीसं गरम आहे. अशातच रिहानाने केलेल्या ट्विटमुळे या आंदोलनाची जागतिक पातळीवर दखल घेण्यास सुरूवात झाली. रिहानाच्या ट्विटनंतर अनेक आंतरराष्ट्रीय सेलिब्रिटींनी या आंदोलनाची दखल घेत आपलं मत मांडलं. याच रिहानाचा सध्या एक जुना व्हिडीओ नव्याने व्हायरल होत आहे. वेस्ट इंडिजचा धडाकेबाज फलंदाज ख्रिस गेल याच्यासोबतचा रिहानाचा एक व्हिडीओ सध्या व्हायरल झाला आहे. २०१९मधील हा व्हिडीओ आहे. रिहाना आणि वेस्ट इंडिजचा अष्टपैलू खेळाडू कार्लोस ब्रेथवेट हे वर्गमित्र आहेत. त्यामुळे रिहानाची त्याच्याशी चांगली मैत्री आहे. त्याच्या ओळखीनेच रिहानाला वेस्ट इंडिजच्या ड्रेसिंग रूममध्ये प्रवेश मिळाला होता. २०१९ मध्ये झालेल्या वन डे विश्वचषकाच्या वेळी रिहाना ड्रेसिंग रूममध्ये आली होती. त्यावेळी तिने ख्रिस गेलसोबत फोटो काढला होता आणि बॅटवर त्याची स्वाक्षरीदेखील घेतली होती. हाच जुना व्हिडीओ सध्या व्हायरल होताना दिसतो आहे. When met the Universe Boss |  — Cricket World Cup (@cricketworldcup) दरम्यान, रिहानाने शेतकरी आंदोलनावर ट्विट केल्यानंतर तिचं समर्थन करणारे आणि तिला विरोध करणारे असे दोन गट ट्विटर आणि इतर सोशल मीडियावर दिसत आहेत. First Published on February 5, 2021 2:16 pm"
https://www.loksatta.com/manoranjan-news/prakash-raj-will-continue-to-stand-with-farmers-avb-95-2394681/|‘मी शेतकऱ्यांना…’, ग्रेटा थनबर्गचे ट्विट रिट्विट करत प्रकाश राज म्हणाले|त्यांचे हे ट्विट सध्या चर्चेत आहे.|February 5, 2021 12:37 pm|कृषी कायद्यांवरून केंद्र सरकार विरुद्ध शेतकरी असं चित्र सध्या दिल्लीत निर्माण झालं आहे. शेतकरी आंदोलनाला धार आल्यानंतर दिल्लीच्या सीमांना युद्धभूमीचं स्वरूप आलं असून, शेतकऱ्यांच्या नाकेबंदीसाठी रस्ते बंद करण्यात आले आहेत. याचे पडसाद आता आंतरराष्ट्रीय स्तरावर उमटू लागले आहेत. इंटरनॅशनल पॉप स्टार रिहानाने ट्विट केल्यानंतर तरुण पर्यावरणवादी ग्रेटा थनबर्गनंही शेतकऱ्यांना पाठिंबा देत आंदोलनात उडी घेतली आहे. दरम्यान अभिनेते प्रकाश राज यांनी ग्रेटा थनबर्गचं ट्विट रिट्विट करत शेतकऱ्यांचे समर्थन केले आहे. “मी शेतकऱ्यांसोबत आहे. त्यांच्या शांतीपूर्ण आंदोलनाला माझा पाठिंबा आहे. कुठलाही द्वेष, धमकी किंवा मानवी हक्काच्या उल्लंघनामुळे यात बदल होणार नाही” असे ग्रेटा थनबर्गने ट्विटमध्ये म्हटले होते. तिचे हे ट्विट अभिनेते प्रकाश राज यांनी रिट्विट केले आहे. I will continue to   — Prakash Raj (@prakashraaj) प्रकाश राज यांनी ग्रेटा थनबर्गचे ट्विट रिट्विट केले आहे. ‘मी देखील शेतकऱ्यांचे समर्थन करतो’ या आशयाचे ट्विट त्यांनी केले आहे. सध्या त्यांचे हे ट्विट सोशल मीडियावर व्हायरल झाले असून अनेकांनी त्यावर प्रतिक्रिया दिली आहे. आंतरराष्ट्रीय पॉप स्टार रिहानाच्या टि्वटनंतर ग्रेटा थनबर्गने भारतातील शेतकऱ्यांच्या पाठिशी भक्कमपणे उभे असल्याचे टि्वट केले होते. रिहाना, ग्रेटा थनबर्गच्या टि्वटनंतर देशातील वातावरण चांगलेच तापले आहे. देशात दोन गट पडल्याचे चित्र आहे. बॉलिवूडसह क्रिकेट जगतातील अनेकांनी भारतातील आंदोलनाबद्दल टि्वट करणाऱ्या परदेशी सेलिब्रिटींविरोधात जाहीर भूमिका घेतली आहे. First Published on February 5, 2021 12:37 pm
https://www.loksatta.com/maharashtra-news/except-cricket-sachin-tendulkar-should-took-care-while-talking-on-other-subjects-sharad-pawar-advice-dmp-82-2395605/|‘आपलं क्षेत्र सोडून बाकी विषयावर बोलताना सचिनने काळजी घ्यावी’, शरद पवारांचा सल्ला|शेतकऱ्यांना कधी खलिस्तानी म्हणतात कधी अतिरेकी म्हणतात.|February 6, 2021 06:46 pm|आंतरराष्ट्रीय पॉप गायिका रिहानाने सर्व प्रथम शेतकरी आंदोलनाला समर्थन देणारे टि्वट केल्यानंतर देशातील वातावरण ढवळून निघाले. रिहाना, ग्रेटा थनबर्ग आणि मिया खलिफा या आंतरराष्ट्रीय सेलिब्रिटींनी शेतकरी आंदोलनाला पाठिंबा देणारे टि्वट केल्यानंतर देशातील अनेक सेलिब्रिटींनी त्या विरोधात भूमिका घेतली. त्यांनी देशवासियांना एकजूट दाखवण्याचे आवाहन केले. भारताचा सर्वोत्तम क्रिकेटपटू सचिन तेंडुलकर ते लता मंगेशकर यांनी सरकारला अनुकूल ठरणारी भूमिका घेतली. त्या विषयावर, आज पुण्यात कार्यक्रमासाठी आलेले राष्ट्रवादी काँग्रेसचे अध्यक्ष शरद पवार यांना पत्रकारांनी प्रश्न विचारले. त्यावेळी शरद पवारांनी सचिन तेंडुलकरला एक सल्ला दिला. “लता मंगेशकर आणि सचिन तेंडुलकरांच्या प्रतिक्रियांवर अनेक सामान्य लोक तीव्र पणे होत आहेत. आपले क्षेत्र सोडून बाकी विषयांवर बोलताना काळजी घ्यावी असा माझा सचिनला सल्ला राहील.” असे शरद पवार म्हणाले. “इतके दिवस कष्टकरी वर्ग रस्त्यावर बसला आहे. त्याचा विचार करायला पाहिजे. त्याचाच प्रतिसाद आंतरराष्ट्रीय स्तरावरून प्रतिक्रिया येत आहेत. सहानुभूती मिळते. हे खरं तर चांगलं नाही. आपले पंतप्रधान तिकडे बोलले होते. आता त्यांची प्रतिक्रिया येत आहे. शेतकऱ्यांना कधी खलिस्तानी म्हणतात कधी अतिरेकी म्हणतात. शेतकरी आंदोलनाला बदनाम करत आहेत” असे शरद पवार म्हणाले. “शेतकरी आंदोलनावर तोडगा काढण्यासाठी सरकारने पुढाकार घेण्याची गरज आहे. वरिष्ठ मंत्र्यांनी पंतप्रधान, संरक्षणमंत्री, गडकरी सारख्या नेत्यांनी पुढाकार घेतला, तर मार्ग निघण्याची शक्यता आहे. केंद्रीय कृषीमंत्री नरेंद्र तोमर यांचा अनादर करण्याचा हेतू नाही” असे शरद पवारांनी सांगितले. “सर्वोच्च स्तरावर जर प्रयत्न केला, तर शेतकरी नेत्यांनी सुद्धा चर्चा करावी. स्वातंत्र्यानंतर कधी असं घडलं नाही. सरकारने ही टोकाची भूमिका घेतल्यावरुन त्यांचे धोरण स्पष्ट होत आहे. अन्नदाता जर रस्त्यावर बसतो. तर त्याला प्रतिसाद दिला पाहिजे” असे शरद पवार म्हणाले. “भारताच्या सार्वभौमत्वाशी तडजोड अजिबात मान्य नाही. बाह्यशक्ती फक्त पाहू शकतात पण हस्तक्षेप करु शकत नाहीत. भारतीयांना भारत माहित आहे आणि तेच भारताबद्दल ठरवतील. देश म्हणून आपण सर्व एकत्र राहूया” असे टि्वट सचिन तेंडुलकरने केले होते. सचिन तेंडुलकरने हे टि्वट करताना #IndiaTogether #IndiaAgainstPropaganda हे दोन हॅशटॅगही दिले आहेत. First Published on February 6, 2021 6:30 pm
https://www.loksatta.com/maharashtra-news/andolan-jeevi-pm-narendra-modi-sanjay-raut-criticised-savarkar-bmh-90-2400549/|“निदान सावरकर परजीवी किंवा आंदोलनजीवी होते असं म्हणू नका”|संजय राऊतांचा पंतप्रधानांवर मोदींवर निशाणा|February 14, 2021 09:27 am|राष्ट्रपतींच्या अभिभाषणाच्या आभार प्रस्तावावर उत्तर देताना पंतप्रधान नरेंद्र मोदी यांनी देशात आंदोलनजीवी निर्माण झाल्याचं म्हटलं होतं. पंतप्रधानांच्या या विधानावर उलट सुलट प्रतिक्रिया उमटल्या. उमटत आहेत. शेतकरी आंदोलनाविषयी पंतप्रधानांनी केलेल्या विधानावरून शिवसेनेचे नेते खासदार संजय राऊत यांनी निशाणा साधला आहे. “काश्मिरातून ३७० कलम हटवणे हे भाजपाच्या जीवनातले सगळ्यात मोठे आंदोलन होते. श्यामाप्रसाद मुखर्जी यांनी त्यासाठी आंदोलन केले व बलिदानही दिले. मुखर्जी यांचे बलिदानही आता ‘आंदोलनजीवी’ ठरवले गेले,” अशी खंत व्यक्त करत राऊत यांनी पंतप्रधानांना टोला लगावला आहे. संजय राऊत यांनी रोखठोक सदरातून पंतप्रधानांनी शेतकरी आंदोलनाविषयी केलेल्या आंदोलनजीवी शब्दावरून टीका केली आहे. “ज्या लोकशाहीतले रस्ते सुनसान असतात त्या देशाची संसद मृतप्राय होते, असे एक विधान राम मनोहर लोहिया यांनी केल्याचे आठवते. आज लोहियांचे बोल खरे होताना दिसत आहेत. संसद दिवसेंदिवस मृतप्राय होत आहे. कारण रस्ते सुनसान व्हावेत असे फर्मान पंतप्रधान मोदी यांनी काढले आहे. देशातील आंदोलने थांबवा. आंदोलने म्हणजे परकीय शक्तीचा कट. काही लोक फक्त आंदोलनांवरच जगत आहेत. ‘आंदोलनजीवी’ असा उल्लेख करून पंतप्रधानांनी रस्त्यावर उतरणाऱ्या कार्यकर्त्यांची थट्टा केली आहे. ही थट्टा फक्त गाझीपूरला तीन महिन्यांपासून कृषी कायद्यांच्या विरोधात आंदोलन करणाऱ्या शेतकऱ्यांची नाही, तर देशाचे स्वातंत्र्य आणि लोकशाहीचे मूल्य राखण्यासाठी दीडशे वर्षांपासून आंदोलन करणाऱ्या प्रत्येकाची थट्टा आहे,” असं राऊत यांनी म्हटलं आहे. “गाझीपूरमधील शेतकऱ्यांचं आंदोलन म्हणजे ‘तमाशा’ असे भाजपाचे महाराष्ट्रातील शेतकरी पुढारी पाशा पटेल यांनी बोलावे हे धक्कादायक. न्या. महादेव गोविंद रानडे यांनी एके ठिकाणी म्हटले आहे, ‘जेथे लोकांच्या म्हणण्याला मान मिळतो तो देश स्वतंत्र. जेथे नाही तो परतंत्र.’ त्या अर्थाने आज येथे कोणी स्वतंत्र आहे काय? सत्याग्रह हा हिंदुस्थानने जगापुढे ठेवलेला बंदुकीला वैशिष्टय़पूर्ण पर्याय असल्याचे राम मनोहर लोहियांनी सांगितले. त्या लोहियांचा पुतळाही संसद भवनात आहे. जयप्रकाश नारायण यांनी आणीबाणीविरुद्ध दुसऱया स्वातंत्र्याचा लढा पुकारला. त्याच आंदोलनाने इंदिरा गांधींची सत्ता उलथवून टाकली. हे आंदोलन परजीवी होते काय? कारण त्याआधी इंदिरा गांधी सातत्याने आदळआपट करीत होत्या की परकीय शक्ती देश अस्थिर करण्याचा प्रयत्न करीत आहेत. मोदी यांचा ‘परजीवी’ सिद्धांत स्वीकारला तर इंदिरा गांधींचे ते सांगणे खरेच होते. पुढे इंदिरा गांधी व राजीव गांधी यांचे खून त्याच परकीय शक्तीने केले असे आरोप झाले,” असं राऊत यांनी म्हटलं आहे. “पंतप्रधान मोदी व गृहमंत्री शहा हे आज ‘आंदोलना’ची खिल्ली उडवत आहेत; पण साबरमती एक्प्रेस जाळल्यावर जे भयंकर गोध्राकांड झाले, त्यातूनच मोदी हे हिंदू समाजाचे नवे मसिहा बनले. मोदी यांच्या दृष्टीने गोध्राकांड हे उत्स्फूर्त आंदोलनच होते. हे आंदोलन ‘परजीवी’ आहे असे तेव्हाचे पंतप्रधान वाजपेयी यांनी म्हटलेले नाही. त्याच ‘गोध्राकांड’ आंदोलनाने मोदी व शहा यांना दिल्लीच्या तख्तापर्यंत पोहोचविले. त्या मानाने दिल्लीच्या सीमेवरील शेतकऱ्यांचे आंदोलन शांत आणि सौम्य आहे. शिस्त पाळून आहे. हे आंदोलन ‘कॉर्पोरेट व्यवस्था’ आणि भांडवलदारांच्या विरोधात असल्यामुळे शेतकरी बदनाम केला जात आहे. ज्यांना आज शेतकऱयांचे आंदोलन नको आहे त्यांनी स्वातंत्र्यलढ्याचा इतिहास तपासायला हवा. देशाच्या स्वातंत्र्य आंदोलनात शेतकरी मोठ्या प्रमाणावर उतरला होता. गुजरातमध्ये वल्लभभाई पटेल यांचा जगातील सर्वात उंच पुतळा उभा केला आहे. ब्रिटिशांच्या विरोधात साराबंदी, बार्डोली सत्याग्रह शेतकऱयांनी केला व त्याचे नेतृत्व वल्लभभाई पटेलांनी केले. पटेलांचे फक्त पुतळे निर्माण करून काय होणार? महात्मा गांधी आणि डॉ. बाबासाहेब आंबेडकर हे सगळ्यात मोठे ‘आंदोलनजीवी’ होते. कायदेभंग, परदेशी कापडाची होळी, चले जाव, मिठाचा सत्याग्रह अशा अनेक आंदोलनांनी गांधीजींनी देश एका झेंड्याखाली एकवटवला, एकजिनसी केला. गांधीजींची उपोषणे हेसुद्धा आंदोलनच होते. डॉ. बाबासाहेब आंबेडकरांनी चवदार तळ्याचे आंदोलन केले. अस्पृश्यांच्या अस्मितेसाठी लढा दिला. ते आंदोलन नव्हते तर दुसरे काय होते? संसदेच्या आवारात अनेक पुतळे विराजमान आहेत. त्या प्रत्येक पुतळ्याला आंदोलनाचा इतिहास आहे. तो प्रत्येक पुतळा आता जिवंत होऊन सांगत आहे, ‘आम्ही आंदोलने केली म्हणून तुम्ही सिंहासनावर बसला आहात.’ संसदेच्या आवारात महात्मा फुलेंचा पुतळा संसदेच्या आवारात आहे. स्त्री शिक्षण, शेतकऱयांच्या प्रश्नांवर आंदोलनाची ठिणगी टाकणारे फुलेच होते. फुले जातीभेदाविरुद्ध लढले. आपल्या वाड्यातील विहीर त्यांनी त्या काळात अस्पृश्यांसाठी खुली केली. हे आंदोलनही मग ‘परजीवी’ वगैरे म्हणायचे काय?,” असा सवाल राऊत यांनी उपस्थित केला आहे. “पंजाबात लाला लजपत राय हे शेतकऱयांचे नेते होते. ब्रिटिश लाठीमारात ते मरण पावले. महाराष्ट्रात वसंतदादा पाटील, किसन वीर, नाना पाटील ही शेतकऱयांची पोरेच लढा देत होती. प. बंगालात राजा राममोहन रॉय यांनी सामाजिक सुधारणांसाठी लढा दिला. सतीची चाल बंद करावी लागली. हे आंदोलनच होते. दिल्लीत निर्भया बलात्कार प्रकरण घडले तेव्हा दिल्लीच्या रस्त्यांवर आणि संसदेत आंदोलन करणारे भाजपाचेच लोक होते. आता एखाद्या निर्भयावर अत्याचार झाला तर ‘हाथरस’प्रमाणे तिला अंधारात पोलीस गुपचूप जाळून टाकतील व त्या घटनेचे वार्तांकन करणाऱ्यांना देशद्रोही ठरवतील. अयोध्येत रामाचे मंदिर उभे राहात आहे ते शेकडो करसेवकांच्या बलिदानातून. हे सर्व हुतात्मे परकीय हस्तक किंवा परजीवीच होते, असेच आता म्हणावे लागेल. एकेकाळी काँग्रेस पक्ष हेच एक आंदोलन होते. आज काँग्रेस कुठे आहे? काँग्रेसचा इतिहास जितका आंदोलनाचा आणि संघर्षाचा आहे तितका तर भाजपाचा नाही. स्वातंत्र्याच्या आंदोलनांत भाजपा कुठेच नव्हता. वीर सावरकर यांचे स्वातंत्र्याचे आंदोलन सशस्त्र होते व त्याबद्दल त्यांना इंग्रज सरकारने ५० वर्षांच्या काळ्या पाण्याची शिक्षा ठोठावली. अंदमानातून सुटल्यावर सावरकरांनी अस्पृश्यता निर्मूलन, भाषाशुद्धीसारखी आंदोलने केली. वीर सावरकरांना भारतरत्न करण्यात आले नाही. निदान सावरकर परजीवी किंवा आंदोलनजीवी होते असे म्हणू नका. भारतीय जनता पक्षाने आतापर्यंत जी आंदोलने केली त्यांना काय म्हणावे? भारतीय जनता पक्षाची सर्व आंदोलने झाली. ती मग फक्त राजकीय हितासाठी व सत्ताप्राप्तीसाठीच झाली असे म्हणावे लागेल. कश्मीरातून ३७० कलम हटवणे हे भाजपाच्या जीवनातले सगळ्यात मोठे आंदोलन होते. श्यामाप्रसाद मुखर्जी यांनी त्यासाठी आंदोलन केले व बलिदानही दिले. मुखर्जी यांचे बलिदानही आता ‘आंदोलनजीवी’ ठरवले गेले. क्रांतिकारक सत्तेवर येताच सगळ्यात आधी क्रांतीच्या पिलांचा बळी घेतो. आपल्या देशात हेच सुरू आहे काय?,” असं म्हणत राऊत यांनी मोदी यांना सुनावलं आहे. First Published on February 14, 2021 9:27 am
https://www.loksatta.com/desh-videsh-news/there-will-be-no-road-blockade-in-uttar-pradesh-and-uttarakhand-tomorrow-rakesh-tikait-msr-87-2394981/|शेतकरी आंदोलन – दिल्ली, यूपीसह उत्तराखंडमध्ये उद्या होणार नाही चक्का जाम|"शेतकरी नेते राकेश टिकैत यांनी सांगितलं आहे या मागचं कारण
"|February 5, 2021 05:35 pm|केंद्र सरकारच्या कृषी कायद्यांविरोधात दिल्लीच्या सीमांवर दोन महिन्यांपक्षाही जास्त दिवसांपासून शेतकरी आंदोलन सुरू आहे. मात्र अद्याप यावर तोडगा निघाला नसल्याने आता शेतकरी संघटनांकडून आक्रमक भूमिका घेण्यात आली आहे. या पार्श्वभूमीवर उद्या(शनिवार , ६ फेब्रवारी) देशभरात चक्का जाम आंदोलन केल जाणार आहे. मात्र, दिल्लीसह उत्तर प्रदेश व उत्तराखंड येथे उद्या चक्का जाम होणार नसल्याचं शेतकरी नेते राकेश टिकैत यांनी आज सांगतिलं आहे. ही माहिती देताना राकेश टिकैत म्हणाले, ”जी लोकं इथं येऊ शकले नाहीत, ते आपआपल्या ठिकाणी शांततेत चक्का जाम करतील, हा चक्का जाम दिल्लीत होणार नाही.” जो लोग यहां नहीं आ पाए वो अपने-अपने जगहों पर कल चक्का जाम शांतिपूर्ण तरीके से करेंगे। ये जाम दिल्ली में नहीं होगा: राकेश टिकैत, भारतीय किसान यूनियन के राष्ट्रीय प्रवक्ता — ANI_HindiNews (@AHindinews) तसेच, ”उद्या उत्तर प्रदेश आणि उत्तराखंडमध्ये देखील चक्का जाम आंदोलन केले जाणार नाही. दिल्ली सोडून देशाच्या अन्य भागातील रस्ते बंद केले जातील. याचे कारण म्हणजे त्यांना कधीही दिल्लीला बोलावलं जाऊ शकत, त्यामुळे त्यांना स्टॅण्डबाय ठेवलं आहे.” असं देखील टिकैत यांनी म्हटलं आहे. There will be no road blockade in Uttar Pradesh and Uttarakhand tomorrow; roads will be blocked in rest parts of the country excluding Delhi. The reason is that they can be called to Delhi any time, so they are kept on standby: Rakesh Tikait, Bharatiya Kisan Union — ANI (@ANI) शेतकरी नेत्यांकडून राष्ट्रीय महामार्गावर चक्का जाम आंदोलन केले जाणार असल्याची घोषणा करण्यात आली आहे. याबाबत माहिती देताना राकेश टिकैत म्हणाले, यावेळीचा चक्का जाम केवळ तीन तास(दुपारी १२ ते ३ ) या वेळेत होईल. या काळात शेतकरी आपआपल्या भागांमधील रस्ते जाम करतील आणि रस्त्यांवर बसून विरोध दर्शवतील. तीन तासानंतर आंदोलकांकडून गाव, ब्लॉक, जिल्हास्तरावर स्थानिक अधिकाऱ्यांना निवेदन दिले जाईल. तर , या पार्श्वभूमीवर दिल्ली पोलिसांचे म्हणणे आहे की, चक्का जामबाबत आमच्याशी कोणत्याही नेत्याने संपर्क साधलेला नाही. मात्र, दिल्ली, उत्तर प्रदेश, हरियाणामधील पोलीस याबाबत अधिक गंभीर आहेत. First Published on February 5, 2021 5:27 pm
https://www.loksatta.com/arthasatta-news/adani-ports-and-sez-q3-results-consolidated-profit-rises-16-percent-to-rs-1576-cr-scsg-91-2397787/|अदानी समूहाच्या बंदर उद्योगातील नफ्यात १६ टक्क्यांनी वाढ; तीन महिन्यात १५७३ कोटींचा नफा|मागील वर्षापेक्षा अधिक नफा यंदा कंपनीला झालाय|February 10, 2021 09:18 am|अदानी पोर्ट्स अ‍ॅण्ड स्पेशल इकनॉमिक झोन लिमिटेडने (एपीएसईझेड) मंगळवारी आपल्या नफ्यामध्ये १६.२२ टक्क्यांनी वाढ झाल्याचे सांगितले आहे. डिसेंबर ३१, २०२० संपलेल्या तिसऱ्या तिमाहीमध्ये कंपनीला एकूण नफा एक हजार ५७६ कोटी ३३ लाख रुपये इतका झाल्याचे कंपनीने स्पष्ट केलं आहे. मागील वर्षी याच कालावधीमध्ये कंपनीला एक हजार ३५६ कोटी ४३ लाख रुपये इतका नफा झाला होता. कंपनीनेच बीएसईला दिलेल्या माहितीमध्ये ही आकडेवारी देण्यात आली आहे. कंपनीची एकूण कमाई ही तिसऱ्या तिमाहीमध्ये चार हजार २७४ कोटी ७९ लाख रुपये इतकी आहे. वर्षभरापूर्वी हा आकडा तीन हजार ८३० कोटी ४३ लाख इतका होता. कंपनीने दिलेल्या खर्चाच्या हिशोबानुसार कंपनीने यंदाच्या तिहामीमध्ये दोन हजार २५८ कोटी ६२ लाख रुपये खर्च केले आहेत. मागील वर्षी याच तिमाहीमध्ये हा आकडा दोन हजार ९१ कोटी ४० लाख रुपये इतका होता. एपीएसईझेडचे कार्याकारी अध्यक्ष असणाऱ्या करन अदानी यांनी दिलेल्या माहितीनुसार, मागील काही काळामध्ये आम्ही केलेल्या कामगिरीमुळे अशाप्रकारे एपीएसईझेडला पुन्हा आपला व्यापार रुळावर आणता आला आहे. आमचा उद्योग हा चांगल्या पद्धतीने वाढत असल्याचे हे संकेत आहेत. कंपनीच्या मालकीची संपत्ती, भारतीय बाजारपेठेमध्ये वाढणारा वाटा, आमची यंत्रणा आणि सध्या असणारे नेतृत्व हे अत्यंत महत्त्त्वाचे असल्याचे करन अदानी यांनी म्हटलं आहे. एपीएसईझेडने अनेकदा नवीन शोध आणि कामामध्ये विविधता आणल्याने आम्ही इतरांपेक्षा सरस ठरल्याचंही करन यांनी म्हटलं आहे. याच कारणामुळे कंपनीचा नफा वाढल्याचे सांगण्यात आल्याचं पीटीआयने दिलेल्या वृत्तात म्हटलं आहे. एपीएसईझेड सध्या लॉजिस्टी आणि गोदामाच्या उद्योगांमधील गुंतवणूक वाढत आहे. यामध्ये ट्रॅक्स, ट्रॉली तसेच मल्टीमॉडेल लॉजिस्टीक पार्क, गोदामे उभारण्यासाठी जमीनी विकत घेण्याचा कंपनीचा प्रयत्न आहे, असंही करन यांनी सांगितलं. पर्यावरणाचे संरक्षण करत उद्योगचा विस्तार करण्याला आमचे प्राधान्य आहे असं करन यांनी स्पष्ट केलं आहे. पर्यावरणावर कमीत कमी परिणाम करणाऱ्या गोष्टींचा आम्ही आमच्या उद्योगामध्ये सातत्याने वापर करत असतो. आमच्या संपूर्ण कामामध्ये ग्रीन हाऊन गॅस एमिशन आणि कमीत कमी गोष्टी वाया जातील याकडे लक्ष देण्याचा कायमच प्रयत्न असतो. या प्रयत्नांच्या माध्यमातून आम्ही २०२५ पर्यंत कार्बन न्यूटल पद्धतीने उद्योग करु असे आमचे लक्ष्य आङे असंही करन यांनी सांगितलं. अदानी उद्योग समुहातील बंदरे आणि त्यासंदर्भातील व्यापाराचे काम करणारी एपीएसईझेड ही भारतामधील सर्वात मोठी बंदर निर्मिती आणि वाहतूक कंपनी आहे. भारतामधील १२ महत्वाच्या ठिकाणी एपीएसईझेडची केंद्र आहेत. यामध्ये मुंद्रा, दाहीज, कांडला, हजीरा या गुजरातमधील चार, ओदिशामधील धामरा, गोव्यातील मोरमूगाव, आंध्रमधील विशाखापट्टणम आणि कृष्णापट्टणम तसेच चेन्नईमधील कत्तुपाली, एन्नोरे येथे एपीएसईझेडचा व्यापार चालतो. देशातील बंदरांमधून होणाऱ्या व्यापारापैकी २४ टक्के क्षमता ही एपीएसईझेडची आहे. कंपनी आता केरळमधील तसेच म्यानमारमध्ये कंटेनर टर्मिनल उभारण्याचं काम करत आहे. First Published on February 10, 2021 9:09 am
https://www.loksatta.com/manoranjan-news/salman-khan-speaks-up-on-farmers-protests-bmh-90-2394717/|शेतकरी आंदोलनावरील प्रश्न सलमान खानकडून टाळण्याचा प्रयत्न; म्हणाला…|सलमाननं काय मांडली भूमिका?|February 5, 2021 03:45 pm|कृषी कायद्यांविरोधात सुरू असलेल्या शेतकरी आंदोलन सध्या राजकारणासह सगळीकडेच चर्चेत आहे. आंतरराष्ट्रीय पातळीवरही शेतकऱ्यांच्या मानवी हक्कांबद्दल प्रश्न विचारण्यात आले असून, त्याचे देशात पडसाद उमटले. कला आणि क्रीडा क्षेत्रासह अनेक नामवंतांनी मौन सोडतं देशाच्या सार्वभौमत्वावर जोर दिला. कलाकार आणि खेळाडूंच्या भूमिकांची चर्चा सुरू असतानाच बॉलिवूड अभिनेता सलमान खाननंही शेतकरी आंदोलनावर भाष्य केलं आहे. शेतकरी आंदोलनावरून देशात दोन गट पडल्याचं दिसत आहे. एकीकडे सरकारवर टीका होत आहे, तर दुसरीकडे सरकारची री ओढली जात असल्याचं चित्र आहे. याच मुद्द्यावरून अभिनेता सलमान खानला पत्रकारांनी प्रश्न केला होता. झी टीव्हीचा रियॅलिटी शो इंडिया प्रो म्युझिक लीग अवॉर्ड सोहळ्याला सलमाननं हजेरी लावली. यावेळी सलमानला शेतकरी आंदोलनाबद्दल बोलताना सुरूवातील सलमान अडखळला. “हा मी बोलेन… असं सलमान म्हणाला. त्यानंतर मुद्द्याला बगल देण्याचा प्रयत्न केला. त्यानंतर बोलताना म्हणाला, योग्य गोष्टी व्हायला हव्यात. चांगल्या गोष्टी केल्या गेल्या पाहिजे. महान गोष्टी व्हायला हव्यात,” असं म्हणत सलमाननं शेतकरी आंदोलनावर अधिकच भाष्य करणं टाळलं.     दिल्लीत शेतकरी आंदोलन सुरू होऊन आता सव्वा दोन महिने उलटत आले आहेत. प्रजासत्ताक दिनानंतर शेतकऱ्यांनी आक्रमक पवित्रा घेतल्यानंतर शेतकऱ्यांची नाकेबंदी करण्यात आली. इंटरनेट सेवा बंद करण्यात आली. त्याचबरोबर पाणी आणि शौचालयांसाठी शेतकऱ्यांना त्रासाला सामोरं जावं लागत आहे. यावरून आंतरराष्ट्रीय पातळीवर मानवी हक्कांचा मुद्दा उपस्थित करत काही जणांनी ट्विट केले होते. त्याला भारतातील कला व क्रीडा क्षेत्रातील व्यक्तींनी प्रत्युत्तर दिलं. सध्या हा मुद्दा प्रचंड गाजत असून, त्यानुषंगानं सलमानला प्रश्न विचारण्यात आला होता. First Published on February 5, 2021 1:24 pm
https://www.loksatta.com/vishesh-news/article-on-andolanjivi-zindabad-abn-97-2398290/|आंदोलनजीवी झिंदाबाद!|आंदोलनात गुंडांनी घुसून हिंसाचार करण्याची एक नवी पद्धती रूढ होऊ पाहात आहे.|February 11, 2021 12:35 am|तो शब्द ऱ्हस्वदृष्टीने, भले शिवीसारखा वापरला गेला असेल; पण त्यानिमित्ताने पुन्हा विचार केल्यास काय दिसते? लोकसभेतील आपल्या भाषणात पंतप्रधान नरेंद्र मोदी यांनी एक नवीन शब्द आपणाला सांगितला. ते म्हणाले, ‘‘आत्तापर्यंत आपण श्रमजीवी, बुद्धिजीवी असे शब्द वापरत होतो. आता एक नवा शब्द समोर आला आहे- आंदोलनजीवी. अनेक आंदोलनांत आता तेच ते चेहरे समोर दिसतात. आंदोलने ही त्यांच्या जीवनाची गरज बनली आहे.’’  हो, हे खरे आहे. पण मोदींना हे नव्याने का दिसले? अनेक आंदोलनांत तेच ते चेहरे दिसणे ही आपली महत्त्वाची आणि आदरणीय परंपरा आहे. मोदींनी थोडेसे इतिहासात अवलोकन केले तर त्यांना असे लक्षात येईल की, दक्षिण आफ्रिकेच्या वर्णव्यवस्थेविरुद्ध लढण्यात महात्मा गांधी आहेत, चंपारण्यातल्या शेतकऱ्यांच्या लढय़ातही महात्माजी आहेत, दांडी यात्रा काढून मिठाचा सत्याग्रह करणाऱ्यांतही गांधीजीच पुढे आहेत आणि ‘चले जाव’च्या आंदोलनातही हे महात्मा गांधीच पुढे दिसतात. महात्मा गांधी आंदोलनजीवी होते काय? हवे तर तसे म्हणा; पण त्यामुळे ‘आंदोलनजीवी’ या शब्दाला प्रतिष्ठा प्राप्त होते हे लक्षात घ्या. महाडच्या चवदार तळ्याच्या सत्याग्रहात डॉ. बाबासाहेब आंबेडकर होते, काळाराम मंदिर प्रवेशाच्या सत्याग्रहात डॉ. आंबेडकर होते आणि नंतर धर्मातराच्या चळवळीतही बाबासाहेब आंबेडकर आघाडीवर होते, हेही आदरणीय उदाहरण आहे. पण त्यापेक्षा जरा छोटय़ा नेत्यांकडे वळले तरीही तसेच दिसते. ‘एक गाव-एक पाणवठा’ चळवळीत बाबा आढाव दिसतात, मग ते हमालांचे नेते बनतात, पुण्याच्या रिक्षावाल्यांचे नेतृत्व करतानाही बाबा आढावच दिसतात, काचकचरा गोळा करून त्यातून उपजीविका करणाऱ्यांच्या काचकचरा कामगार संघटनेत आढाव दिसतात आणि अगदी गेल्याच वर्षी नागरिकत्व नोंदणी कायद्याला विरोध करणाऱ्या मोर्चातही मला आघाडीवर बाबा आढाव दिसले. बाबा आढाव तुम्ही आंदोलनजीवी आहात काय? नाही तर मेधा पाटकर. धरणग्रस्तांच्या प्रश्नावर त्या पुढे, आदिवासी मुलांच्या शिक्षणाची चळवळ याच चालवतात आणि कोविडनंतर हजारो कामगार शहरांतून ग्रामीण भागांत चालत निघाले तेव्हा त्यांची विचारपूस करण्यातही याच पुढे असतात. काय आंदोलनजीवी कार्यपद्धती! आता जाता जाता, अण्णा हजारे हेही याच पंथातले, असे लक्षात येते. ग्रामस्वराज्य आणि ग्रामसुधारणा यासाठी हे पुढे होते, माहिती अधिकारासाठीही ते आंदोलन करतात आणि मनमोहन सिंग यांच्या कारकीर्दीत झालेल्या सरकारी भ्रष्टाचाराविरुद्धही दिल्लीत जाऊन ते उपोषणाला बसतात. तेव्हा महात्मा गांधी, बाबासाहेब आंबेडकर ते मेधा पाटकर आणि अण्णा हजारे या सर्वाचे वर्णन करायला आपल्या पंतप्रधानांनी ‘आंदोलनजीवी’ हा शब्द वापरला का? नाही, त्यांचा दृष्टिकोन हा फारच ‘नजीकचा’ म्हणजे ‘शॉर्टसाइट’ होता हे खरे; पण भाषेतील शब्द अशा ऱ्हस्वदृष्टीच्या मर्यादांनी बांधले जाऊ शकत नाहीत. आता अधिक थोडा खोलात जाऊन विचार केला तर असा प्रश्न विचारला पाहिजे की, एक नेता अनेक आंदोलनांचे नेतृत्व का करू लागतो? ही अनेक आंदोलने एकमेकांना जोडलेली असतात. अन्यायाचा प्रतिकार करायचा तर या सर्व आंदोलनांना एकत्र जोडून मोठे सम्यक आंदोलन उभे करण्याची गरज या द्रष्टय़ा नेत्यांना दिसत असते. म्हणून ते या सगळ्या वेगवेगळ्या आंदोलनांना एकत्र गुंफण्यासाठी प्रयत्नशील होतात. महात्माजींसाठी सर्व प्रकारच्या अन्यायाला विरोध हा प्रमुख उद्देश होता; मग तो आफ्रिकेतला वर्णभेद असो, की शेतकऱ्यांवर होणारा अन्याय असो, की इंग्रजी राजवटीने भारतीयांची केलेली पिळवणूक असो. डॉ. बाबासाहेब आंबेडकरांचा उद्देश जातीनिर्मूलन हा होता. त्यासाठी चवदार तळ्यातील पाणी सर्वाना खुले करणे, काळाराम मंदिरात प्रवेश करण्याचा अधिकार सर्वाना मिळवून देणे आणि मग जातिव्यवस्था नसलेला बौद्ध धर्म स्वीकारणे हे त्यांच्यासाठी एकाच चळवळीचे भाग होते. हो- आता हेही मान्य केले पाहिजे की, काही वेळा लालकृष्ण अडवाणींसारखे नेते जयप्रकाश नारायण यांच्या भ्रष्टाचारविरोधी आंदोलनात पुढाकार घेतात आणि नंतर जयप्रकाश यांना अजिबात मान्य झाले नसते अशा ‘मंदिर वही बनायेंगे’च्या आंदोलनातही भाग घेतात. काही नेते जिथून कुठून प्रसिद्धी आणि सत्तेचा मार्ग मिळेल त्या ठिकाणी नेतृत्व करायला हजर होतात हेही खरेच. ज्यांना कुठल्याही सामाजिक विकासाच्या विचारसरणीची बांधिलकी नसते अशा नेत्यांबद्दल हे प्रामुख्याने घडते. हे लक्षात घेणे पंतप्रधान मोदींना गैरसोयीचे आहे, तेव्हा त्याबद्दल आत्ता जास्त ऊहापोह नको. वर उल्लेखलेल्या सगळ्या मोठय़ा नेत्यांना थोडे बाजूला ठेवू. आपण असे गृहीत धरू की, त्यांना ‘आंदोलनजीवी’ म्हणावे असा पंतप्रधानपदी असलेल्या नरेंद्र मोदींचा हेतू खचितच नसावा. त्यांच्या म्हणण्याचा तसा अर्थ अपरिहार्यपणे होत असला तरीही ते त्यांच्या मनात नव्हते असे आपण गृहीत धरू. पण माझ्यासारख्या अगदी छोटय़ा, मुख्यत: बुद्धिजीवी, पण कधी कधी ‘आंदोलनजीवी’ असलेल्या सामान्याचे काय? लोकशाहीच्या रक्षणासाठी अन्यायाचा प्रतिकार करण्यासाठी वेळोवेळी सत्याग्रही आंदोलने केली पाहिजेत अशी भूमिका असणाऱ्या युवक क्रांती दल (युक्रांद) या संघटनेचा मी तरुणपणी कार्यकर्ता झालो. डॉ. राममनोहर लोहिया यांनी लोकशाहीच्या रक्षणासाठी त्या वेळी एक महत्त्वाची त्रिसूत्री सांगितली होती : ‘फावडे, मतपेटी आणि तुरुंग’! देशाच्या उभारणीसाठी सर्जनशील श्रम करा = फावडे; लोकशाही राज्यव्यवस्थेत बदल करण्यासाठी मतपेटीचा मार्ग चोखाळा = मतपेटी; आणि सत्तेवर असलेल्या सरकारवर लोकांचा अंकुश ठेवण्यासाठी सत्याग्रह करा आणि तुरुंगवास सोसा = तुरुंग; अशी ही शिकवण होती. सत्याग्रह करणे हा या त्रिसूत्रीचा एक कळीचा भाग होता. मी एक तरुण कार्यकर्ता म्हणून उदगीरला युक्रांदचे पूर्णवेळ काम करू लागलो. तिथे बेकार तरुणांना नोकरीचे आमिष देऊन फसवण्यात आले म्हणून मी ११० तरुणांना घेऊन सत्याग्रह केला आणि १५ दिवस तुरुंगात गेलो. मग खादी ग्रामोद्योगात सूतकताई करणाऱ्या कामगार स्त्रियांना मजुरी वाढवून मिळाली पाहिजे म्हणूनही मी आंदोलन केले, सायकल रिक्षा चालवणाऱ्यांना स्वत:च्या मालकीच्या सायकल रिक्षा मिळाल्या पाहिजेत म्हणून त्यांची संघटना बांधून मोर्चा काढला, मराठवाडा विद्यापीठाचे नामांतर झाले पाहिजे या मागणीसाठी युक्रांदच्या लाँग मार्चमध्ये मी सहभागी झालो, पुढे मुस्लीम बायकांना तलाक देताना मुस्लीम पुरुषांवर बंधने घालण्याचा सर्वोच्च न्यायालयाने दिलेला निकाल रद्द ठरवण्यासाठी राजीव गांधींनी कायद्यात ‘सुधारणा’ केली त्या वेळी पुण्यात निघालेल्या स्त्रियांच्या मोर्चात मी सहभागी झालो, मग आदिवासींची हक्काची जमीन वन खात्याने बळकावली होती ती आदिवासींना परत मिळावी म्हणून झालेल्या सत्याग्रहात मी सहभागी झालो आणि मला परत एकदा कारावासही झाला. ही जंत्री थोडीशी लांबवता येईल, पण आदरणीय पंतप्रधान नरेंद्र मोदी म्हणतात तशा प्रकारचा मी ‘आंदोलनजीवी’ आहे असे म्हणायला एवढा पुरावा पुरेसा आहे. अर्थात, ‘आंदोलनजीवी’ असताना माझ्या उपजीविकेसाठी माझी प्राध्यापकी आणि व्यवस्थापकीय सल्ला देणारी कंपनी मी चालवत होतो. माझी उपजीविका माझ्या आंदोलनात सहभागी होण्यावर अवलंबून नव्हती किंवा त्यामुळे मला माझी उपजीविका अधिक अर्थप्राप्तीची होण्यासाठी काही उपयोग झाला नाही. मी ‘आंदोलनजीवी’ होतो याच्याबद्दल मला अजिबात खंत नाही, मला त्याचा अभिमानच वाटतो. आंदोलनातील माझ्या सहभागामुळे सगळे प्रश्न सुटले नाहीत, पण काही प्रश्नांची स्थानिक पातळीवर सोडवणूक व्हायला नक्कीच उपयोग झाला. पुढचा मुद्दा असा की, आंदोलने ही नेत्यांना हवी असतात म्हणून सुरू होत नाहीत. समाजात खरे प्रश्न असतात, लोकांना जगण्याचे प्रश्न भेडसावत असतात, त्यातून असंतोष निर्माण होतो, त्यातून आंदोलने निर्माण होतात. नेते लागतात ते आंदोलनाला दिशा देण्यासाठी, सरकारशी वाटाघाटी करण्यासाठी, इतर आंदोलनांशी संबंध जोडण्यासाठी. शेतकऱ्यांचे आंदोलन नेत्यांना हवे म्हणून सुरू झाले नाही. केंद्र सरकारने ज्या घाईघाईने तीन विधेयके संमत केली त्यामुळे शेतकऱ्यांच्या मनात कमालीच्या शंका व आपली शेती जाण्याचीच भीती निर्माण झाली. म्हणून शेतकरी आंदोलनात उतरले. शेतकरी स्त्रिया आंदोलनात उतरल्या.  हजारो नव्हे, लाखो शेतकरी रस्त्यावर राहिले. कोणी एका उपटसुंभ ‘आंदोलनजीवी’ नेत्यांनी भडकावले म्हणून शेतकरी आंदोलनात उतरले नाहीत. शेतकरी म्हणजे कोणीही भडकवा असे मूर्ख आहेत, असा पंतप्रधान वा सरकारचा समज आहे काय? आंदोलनात गुंडांनी घुसून हिंसाचार करण्याची एक नवी पद्धती रूढ होऊ पाहात आहे. एकीकडे वाढत्या बेरोजगारीमुळे तरुणांना आपण काय करावे हे कळत नाही. दुसरीकडे, तरुणांना लाठीकाठी चालवण्याचे शिक्षण देऊन गुंडगिरी करायला प्रवृत्त करणाऱ्या संघटनांना अधिकाधिक प्रतिष्ठा मिळत आहे. मग हे संघटित गुंड जवाहरलाल नेहरू विद्यापीठात घुसून विद्यार्थ्यांना मारहाण करतात आणि पोलिसांच्या देखत, नव्हे त्यांच्या साह्य़ाने, सुखरूप बाहेर पडतात. मग अशाच गुंडांना लाल किल्ल्यावर जाऊन आपण शिकलेल्या दांडपट्टा कलेचे दर्शन घडवण्याचे धैर्य होते. या गुंडांचा बंदोबस्त करायच्याऐवजी आंदोलनातील नेत्यांना ‘आंदोलनजीवी’ अशी शिवी घालून बदनाम केले की सरकारची मोठी सोय होते. मग गुंड नामानिराळे राहतात आणि सत्याग्रही आंदोलक नेत्यांना सहजपणे तुरुंगात डांबणे शक्य होते. सत्याग्रह करून तुरुंगात जाण्याची आपली मोठी आणि अत्यंत महत्त्वाची परंपरा आहे. तिच्यावर शाब्दिक कोटय़ा करून हल्ले करणे म्हणजे आपल्या लोकशाही परंपरेची, सत्याग्रही चळवळींची थट्टा करणे आहे. मी अभिमानाने म्हणतो : मी आंदोलनजीवी आहे आणि आंदोलनजीवी राहणार.. आंदोलनजीवी झिंदाबाद! anandkarandikar49@gmail.com First Published on February 11, 2021 12:04 am
https://www.loksatta.com/mumbai-news/corona-happened-to-anil-deshmukh-or-to-his-brain-bhatkhalkar-msr-87-2396682/|करोना अनिल देशमुखांना झाला आही की त्यांच्या मेंदूला? – भातखळकर|"देशमुख जरा आपली योग्यता लक्षात घेऊन बोलत जा, असं देखील म्हणाले आहेत.
"|February 8, 2021 08:41 pm|“अनिल देशमुखांना करोना झालाय, त्याचा परिणाम मेंदूवरही होतो म्हणे. देशमुख जरा आपली योग्यता लक्षात घेऊन बोलत जा. तुमच्या पक्षाचे नेते पद्म विभूषण आहेत, परंतु ज्यांच्याकडे तुमचा इशारा आहे ते भारतरत्न आहेत. तुम्हाला न ओळखणारे नागपुरातही सापडतील, त्यांचा आदर दुनिया करते.” अशा शब्दांमध्ये भाजपा नेते अतुल भातखळकर यांनी राज्याचे गृहमंत्री अनिल देशमुख यांच्यावर जोरदार टीका केली आहे. तसेच, करोना अनिल देशमुखांना झाला आही की त्यांच्या मेंदूला झाला आहे? असा खोचक प्रश्न देखील भातखळकरांनी उपस्थित केला आहे. शेतकरी आंदोलनाच्या पार्श्वभूमीवर मोदी सरकारने ट्विट करण्यासाठी खेळाडू तसंच सेलिब्रिटींवर दबाव टाकल्याचा आरोप विरोधकांकडून करण्यात येत आहे. या पार्श्वभूमीवर राज्याचे गृहमंत्री अनिल देशमुख यांनी सेलिब्रिटींच्या ट्विटची चौकशी करणार असल्याचं सांगितलं आहे. यावरून आता भाजपाने आक्रमक भूमिका घेतल्याचे दिसून येत आहे. विरोधी पक्षनेते देवेंद्र फडणवीस यांच्यासह अन्य भाजपा नेत्यांनी गृहमंत्री अनिल देशमुख यांच्यावर जोरदार टीका केली आहे. अनिल देशमुखांना कोरोना झालाय, त्याचा परिणाम मेंदूवरही होतो म्हणे. देशमुख जरा आपली योग्यता लक्षात घेऊन बोलत जा. तुमच्या पक्षाचे नेते पद्म विभूषण आहेत, परंतु ज्यांच्याकडे तुमचा ईशारा आहे ते भारतरत्न आहेत. तुम्हाला न ओळखणारे नागपुरातही सापडतील, त्यांचा आदर दुनिया करते. — Atul Bhatkhalkar (@BhatkhalkarA) याच पार्श्वभूमीवर भाजपा नेते अतुल भातखळकर यांनी देखील गृहमंत्री अनिल देशमुख यांच्यावर जोरदार निशाणा साधला आहे, “राज्याचे गृहमंत्री अनिल देशमुख यांनी भारतरत्न लता मंगेशकर व सचिन तेंडुलकर यांच्या देशहिताच्या ट्विटची देखील आम्ही चौकशी करू अशा प्रकारचं मोठं व घाणेरडं वक्तव्य केलं आहे. मला असा प्रश्न पडला आहे की, करोना अनिल देशमुखांना झाला आही की त्यांच्या मेंदूला झाला आहे. राजकारणासाठी व द्वेष व मत्सरापोटी अशा प्रकारचं घाणेरडं काम राज्य सरकार करत आहे. महाराष्ट्राची जनता येणाऱ्या दिवसांमध्ये महाराष्ट्र व संपूर्ण देशाच्या हिरोंविरोधात अशा प्रकारचं बोलल्याबद्दल धडा शिकवेल.” असं भातखळकर यांनी ट्विटरवर शेअर केलेल्या व्हिडओत म्हटलं आहे. राज्याचे गृहमंत्री अनिल देशमुख यांना करोनाचा संसर्ग झाला आहे. शुक्रवार (५ फेब्रवारी) रोजी त्यांनी स्वतः ट्विट करून याबाबत माहिती दिली आहे. शिवाय, संपर्कात आलेल्यांना करोना चाचणी करून घेण्याचे आवाहन केले आहे. “आज माझी करोना चाचणी पॉझिटिव्ह आली असून माझी प्रकृती उत्तम आहे. तरी माझ्या संपर्कात आलेल्या सर्वांनी करोना चाचणी करून घ्यावी, असे मी आवाहन करतो. लवकरच मी करोनावर मात करून पुन्हा आपल्या सेवेसाठी हजर होईल.” असं अनिल देशमुख यांनी ट्विटमध्ये म्हटलं आहे. First Published on February 8, 2021 8:41 pm
https://www.loksatta.com/desh-videsh-news/disha-ravi-arrested-in-toolkit-case-shashi-tharoor-says-activist-in-jail-terrorist-on-bail-sas-89-2400989/|“कार्यकर्त्यांना जेल आणि दहशतवाद्यांना बेल”, दिशा रवीच्या अटकेवरुन शशी थरुर यांनी साधला निशाणा|दिशा रवीच्या अटकेचा केला तीव्र विरोध|February 15, 2021 10:18 am|ग्रेटा थनबर्ग टूलकिट प्रकरणात बेंगळुरू येथून अटक करण्यात आलेली पर्यावरणवादी कार्यकर्ती दिशा रवी हिला शनिवारी दिल्ली पोलिसांनी अटक केली. रविवारी पतियाळा हाऊस कोर्टात तिला हजर केले असता कोर्टाने ५ दिवसांची कोठडी सुनावली. दरम्यान, दिशाच्या अटकेवरुन राजकारण तापायला सुरूवात झाली असून तिच्या अटकेचा विरोध होत आहे. संयुक्त किसान मोर्चाने दिशाच्या त्वरित सुटकेची मागणी केली आहे. तर, काँग्रेसचे नेता शशी थरुर यांनीही दिशाच्या अटकेचा विरोध केलाय. “कार्यकर्ते तुरुंगात बंद आहेत, तर दहशतवादी जामिनावर बाहेर” अशा शब्दात त्यांनी सरकारवर टीका केली आहे. शशी थरूर यांनी जम्मू-काश्मिरचे निलंबित डीएसपी देविंदर सिंह यांचा एक फोटो ट्विटरवर शेअर केला आहे. त्यासोबतच दिशाला अटक झाल्याची बातमी सांगणारा एक स्क्रीनशॉटही शेअर केला आहे. देविंदर सिंह सध्या जामिनावर बाहेर आहेत. हे दोन फोटो शेअर करताना, “कार्यकर्ते तुरुंगात बंद आहेत, तर दहशतवादाचा आरोप असलेले जामिनावर बाहेर….आमचे अधिकारी पुलवामा हल्ल्याची आठवण कशी काढतील याचा विचार करताय?… उत्तर खालच्या दोन शिर्षकांमध्ये मिळेल…असं ट्विट करत थरुर यांनी केंद्र सरकारवर निशाणा साधलाय. पुलवामा हल्ल्यातील कटामध्ये देविंदर सिंह यांचं नाव आलं होतं, त्यानंतर पोलिसांनी त्यांना अटक केली. Activists in jail while accused terrorists are on bail. Wondering how our authorities would commemorate this case on the anniversary of Pulwama Attacks? You have the answer in this pair of headlines. — Shashi Tharoor (@ShashiTharoor) दरम्यान, स्वीडिश पर्यावरण कार्यकर्ती ग्रेटा थनबर्ग हिचे शेतकरी आंदोलनाशी संबंधित कथित ‘टूलकिट’ समाजमाध्यमावरून प्रसारित केल्याबद्दल बेंगळूरुतील दिशा रवी या २२ वर्षीय पर्यावरण कार्यकर्तीला दिल्ली पोलिसांनी शनिवारी अटक केली. ती टूलकिट प्रकरणातील प्रमुख कारस्थानी असल्याचे पोलिसांनी सांगितले. दिल्ली पोलिसांच्या ‘सायबर सेल’च्या अधिकाऱ्यांनी दिशा रवी हिला तिच्या घरातून प्रथम चौकशीसाठी ताब्यात घेतले होते. ‘टूलकिट गूगल डॉक्युमेंट’ तयार करण्यात आणि ते प्रसारित करण्यात तिचा सहभाग  असल्याचे स्पष्ट झाल्यानंतर तिला अटक करण्यात आल्याचे वरिष्ठ पोलीस अधिकाऱ्याने रविवारी सांगितले. दिशा रवी हिला न्यायालयाने पाच दिवसांची पोलीस कोठडी दिली. दिशाचा लॅपटॉप आणि मोबाइल फोन जप्त करण्यात आला आहे. त्यातून ‘टूलकिट’ प्रकरणात आणखी कोणाचा सहभाग आहे आणि दिशा कोणाच्या संपर्कात होती याची माहिती मिळू शकेल, असा पोलिसांचा कयास आहे. प्रजासत्ताक दिनी शेतकरी मोर्चाच्या वेळी स्वीडनची पर्यावरण कार्यकर्ती ग्रेटा थनबर्ग हिने कथित ‘टूलकिट’ आपल्या ट्विटर खात्यावर प्रसारित केले होते. परंतु नंतर तिने ते काढून टाकले होते. पोलिसांनी दिलेल्या माहितीनुसार ‘टूलकिट गूगल डॉक्युमेंट’चे संपादन दिशा हिने केले होते. ते समाजमाध्यमांवर प्रसारित करण्यात तिचा मोठा वाटा होता. ‘टूलकिट’बाबतचे हे प्रकरण गुन्हेगारी कटाचा भाग मानले जात असून त्याची चौकशी सुरू आहे. पोलिसांनी गूगलच्या मदतीने ‘गुगल टूलकिट’ टाकणाऱ्यांचा ‘आयपी’ पत्ता शोधला होता. त्यातून दिशाचा थांग लावण्यात आला. स्वीडिश पर्यावरण कार्यकर्ती ग्रेटा थनबर्ग हिने शेतकरी आंदोलनाचे कथित ‘टूलकिट’ ट्विटरवर प्रसारित केले होते. त्यानंतर तिने शेतकरी आंदोलनाविषयी ट्विट केले होते. दिल्ली पोलिसांच्या ‘सायबर सेल’ने ४ फेब्रुवारीला ‘टूलकिट’निर्मात्या अनोळखी कथित खलिस्तान समर्थकांविरोधात भारत सरकारविरुद्ध सामाजिक, सास्कृतिक आणि आर्थिक युद्ध पुकारल्याचा गुन्हा दाखल केला होता. गुन्हेगारी कट, देशद्रोह यांसह अनेक कलमांनुसार हा गुन्हा दाखल करण्यात आला होता. केंद्र सरकारच्या तीन नव्या कृषी कायद्यांविरोधात दिल्लीच्या सीमेवर दोन महिन्यांहून अधिक काळ शेतकऱ्यांचे आंदोलन सुरू आहे. ग्रेटा थनबर्ग, प्रख्यात पॉप गायिका रिहाना यांच्यासह अनेक आंतरराष्ट्रीय वलयांकित व्यक्तींनी समाजमाध्यमांद्वारे या आंदोलनाकडे लक्ष वेधले होते, तर काहींनी पाठिंबा दिला होता. ’सरकारविरोधात असंतोष, द्वेष निर्माण करणे आणि भिन्न सामाजिक, धार्मिक सांस्कृतिक समूहांमध्ये विद्वेष पसरवणे हा ‘टूलकिट’चा हेतू होता, असे पोलिसांनी म्हटले होते. दिशा बेंगळूरुमध्ये राहत होती. तिने एका खासगी महाविद्यालयातून ‘उद्योग प्रशासन’ या विषयात पदवी संपादन केली आहे. ‘फ्रायडेज फॉर फ्यूचर इंडिया’ या संघटनेची ती संस्थापक सदस्य असून, पर्यावरणवादी कार्यकर्ती आहे.   First Published on February 15, 2021 9:57 am
https://www.loksatta.com/pune-news/senior-minister-takes-the-initiative-settle-the-demands-of-the-farmers-akp-94-2395744/|वरिष्ठ मंत्र्यांनी पुढाकार घेतल्यास शेतकऱ्यांच्या मागण्यांवर तोडगा|वरिष्ठ मंत्री पुढे आले तर आंदोलन करणाऱ्या शेतकरी नेत्यांनी मार्ग काढण्यासाठी संवाद साधण्याची आवश्यकता आहे|February 7, 2021 02:20 am|पुणे : शेतकरी आंदोलनात तोडगा काढण्यासाठी सरकारने पुढाकार घेण्याची गरज आहे. स्वत: पंतप्रधान, संरक्षणमंत्री किंवा नितीन गडकरी यांच्यासारखे वरिष्ठ नेते पुढे आले तर यामध्ये तोडगा निघण्याची शक्यता आहे, असे मत माजी केंद्रीय कृषिमंत्री शरद पवार यांनी शनिवारी व्यक्त केले. वरिष्ठ मंत्री पुढे आले तर आंदोलन करणाऱ्या शेतकरी नेत्यांनी मार्ग काढण्यासाठी संवाद साधण्याची आवश्यकता आहे, असेही ते म्हणाले.  आर्य संगीत प्रसारक मंडळातर्फे आयोजित ‘अभिवादन’ कार्यक्रमानंतर पवार पत्रकारांशी बोलत होते. पवार म्हणाले,‘स्वातंत्र्यानंतर देशात अशा प्रकारची अति टोकाची भूमिका कधीही घेतली गेली नव्हती. त्यातून सरकारचा दृष्टिकोन दिसून येतो. अन्नदाता रस्त्यावर बसतो तेव्हा त्याबद्दल सामंजस्य दाखवण्याची गरज आहे. त्यासाठी वरिष्ठ नेतृत्वाने पुढाकार घेण्याची गरज आहे. मी मध्यस्थी करावी असे कोणी सुचवलेले नाही.’’ First Published on February 7, 2021 2:20 am
https://www.loksatta.com/vishesh-news/tomar-immediately-accepted-sahasrabuddhe-request-to-speak-to-the-journalists-on-the-occasion-of-the-farmers-agitation-abn-97-2400419/|चाँदनी चौकातून : शांतचित्त|शेतकरी आंदोलनानिमित्ताने पत्रकारांशी हितगुज करण्याची सहस्रबुद्धे यांनी केलेली विनंती तोमर यांनी लगेच मान्य केली.|February 14, 2021 12:36 am|शांतचित्त भाजपचे राज्यसभेतील खासदार विनय सहस्रबुद्धे मध्य प्रदेशचे प्रभारी होते, त्यांचे या राज्यातल्या स्वपक्षीय नेत्यांशी चांगले संबंध आहेत. केंद्रीय कृषिमंत्री नरेंद्र तोमर यांच्याशीही आहेत. शेतकरी आंदोलनानिमित्ताने पत्रकारांशी हितगुज करण्याची सहस्रबुद्धे यांनी केलेली विनंती तोमर यांनी लगेच मान्य केली. पंतप्रधान नरेंद्र मोदींचं लोकसभेत भाषण झाल्यावर त्यांनी वेळ दिला, त्यांना शक्य होतं तितकं ते बोलले. काही अडचणी मांडल्या. शेतकरी नेत्यांबद्दल त्यांचे अनुभव-मत दोन्ही मांडले. त्यांची प्रकृती थोडी बरी नव्हती तरीही त्यांनी पत्रकारांना अनौपचारिक गप्पांसाठी बराच वेळ दिला. ते अत्यंत शांतचित्तानं आपलं म्हणणं मांडत होते. एका लयीत त्यांचं बोलणं होत होतं. शेतकरी आंदोलन विस्तारू लागलंय, या आंदोलनात अनेक गंभीर मुद्देदेखील आहेत. त्यामुळे शेतकरी नेत्यांशी बोलणाऱ्या मंत्र्यांवर दबाव आहे, तोमर यांच्यावरही आहे. पण कुठेही तोल सुटू द्यायचा नाही, हे तोमर यांनी सातत्यानं पाळलेलं आहे. तुमच्यावर इतका दबाव आहे, तुम्ही मानसिक संतुलन राखता कसं, या प्रश्नावर तोमर नुसतंच हसले. माझे कुठे हितसंबंध नाहीत, शेतकऱ्यांच्या भल्यासाठी आपण काम करायचं असतं, मी तेवढं करतो, असं म्हणून त्यांनी विषय बदलला. शेतकरी नेत्यांचंही तोमर यांच्याबद्दल चांगलं मत बनलेलं आहे. बैठकांमध्ये बाकीचे मंत्री कधी कधी वैतागताना दिसले, पण तोमर यांनी ना कधी आवाज वाढवला, ना ते कधी संतापले, ना आक्रमक झाले. मोदींच्या मंत्रिमंडळात काही आक्रस्ताळे मंत्री आहेत, पण तोमर यांच्यासारखे संतुलित मंत्रीही आहेत. प्रश्न सुटत नसेल तर मोदींनीच बोलावं शेतकऱ्यांशी, यावर तोमर म्हणाले की, त्यांनी आमच्यावर जबाबदारी सोपवलीय, प्रश्न सुटेल! आसाममध्ये विधानसभा निवडणूक होत असल्याने आता तोमर यांना ईशान्येच्या राज्यातही प्रचारासाठी जावं लागणार आहे. खबरदारी? गाझीपूर सीमेवर सकाळपासून राकेश टिकैत यांच्याभोवती गर्दी जमलेली होती. कुठून कुठून आलेले प्रसारमाध्यमांचे प्रतिनिधी त्यांच्याशी बोलत होते. त्यांच्या तंबूत एक प्रतिनिधी आल्यावर, ‘‘अरे, तू आत्ता कुठे आलास,’’ असं म्हणत त्याला टिकैत यांनी पिटाळलं. पण बहुधा तो त्यांच्या परिचयाचा असावा. बाकी सगळ्यांशीच ते मोकळ्या गप्पा मारत होते. त्यांना विचारलं, ‘‘हमीभावाचा मुद्दा सोडवायचा की नव्या शेती कायद्यांचा?’’ त्यावर म्हणाले, ‘‘तुम्ही सांगा, एक आधी की शंभर आधी? रुपयांमध्ये एकची किंमत कमी, शंभरची जास्त, पण आधी एक येतो मग शंभर. मग ठरवणार कसं की काय महत्त्वाचं?..’’ हमीभावाच्या प्रश्नावर तडजोड झाली तर अनेक मुद्दय़ांवर तोडगा निघू शकतो, या अर्थानं विचारलेल्या प्रश्नाला त्यांनी अशी बगल दिली होती. दररोज ‘किसान महापंचायती’ होत आहेत, तिथं टिकैत जातात. राजकीय पक्षांच्या स्वतंत्र किसान महापंचायती भरवल्या जातात, त्यांच्यापासून मात्र ते लांब राहिले आहेत. गेल्या आठवडय़ात शेतकरी संघटनांनी देशव्यापी चक्का जाम आंदोलन केलं, तेव्हा टिकैत यांनी त्यातून दिल्ली, उत्तर प्रदेशला वगळलं होतं. त्यावरून शेतकरी नेते नाराज झाले होते, पण टिकैत यांच्या निर्णयाबद्दल दोन युक्तिवाद आहेत. दिल्लीतील घटनेनंतर सावध पवित्रा घ्यावा लागणार होता, दिल्ली पोलिसांनी अनेकांना तुरुंगात टाकलं आहे. पुन्हा गोंधळ नको, हा उद्देश असेल. दुसरा युक्तिवाद असा की, टिकैत यांनी आपल्या कार्यकर्त्यांना वाचवलं. उत्तर प्रदेशात चक्का जाम केला असता तर टिकैत यांचे कार्यकर्ते सामील झाले असते, अनेक जण पोलिसांच्या रडारवर आले असते. योगी सत्तेवर आल्यापासून ‘देखरेख’ प्रकरण वाढलेलं आहे, त्यात कुणी सापडला तर कधी गुन्हा दाखल होईल सांगता येत नाही. म्हणून टिकैत यांनी खबरदारी घेतली असं म्हणतात. सुटका राज्यसभेत गोंधळ, कुजबुज, फोनची घंटी असे कुठलेही अनावश्यक आवाज आले की राज्यसभेचे सभापती व्यंकय्या नायडू यांचा चेहरा त्रासिक होतो. सभागृहाच्या बाहेर अर्धवर्तुळात उभं राहून कोणी बोलू लागलं तर आवाज घुमतो, तो सभागृहात परिवर्तित होत राहतो. म्हणून कामकाज सुरू असताना दर्शनी भागात कोणी बोलणार नाही याची दक्षता नायडू घेत असतात. ‘आप’च्या खासदारांना एका दिवसासाठी निलंबित केलं होतं तेव्हा बाहेरून त्यांच्या बोलण्याचा आवाज येत होता, मग नायडूंना शांततेचा आदेश द्यावा लागला. लोकप्रतिनिधी सभागृहातदेखील फोन घेऊन जातात. प्रेक्षक कक्षात जायचं तर सामान्यजनांना रुमालदेखील घेऊन जाता येत नाही. दोन दिवसांपूर्वी सभागृहात सदस्याचा फोन वाजत राहिल्यामुळे नायडू वैतागले होते. त्यांच्या आसनासमोर येऊन घोषणाबाजी करणं योग्य नाही असं त्यांचं म्हणणं असतं. या कारणाने अनेकदा त्यांनी सभागृह तहकूब केलंय. परवा प्रश्नोत्तराच्या तासाला केंद्रीय माहिती व तंत्रज्ञानमंत्री रविशंकर प्रसाद यांनी समाजमाध्यमांवर आगपाखड केली होती. प्रश्न विचारला होता ‘आप’च्या सुशील कुमार गुप्ता यांनी. पण प्रश्न विचारण्याआधी त्यांनी स्वीडनमधल्या एका कंपनीच्या अहवालाचा उल्लेख केला होता. परदेशी संस्था, कंपन्यांच्या अहवालाचा संदर्भ आला की नायडू सदस्यांना रोखतात. सुशील कुमार गुप्ता यांनाही नायडूंनी थांबवलं. कुठली ती स्वीडनची कंपनी, तिचा भारतात संबंध काय? कशाला तिचा उल्लेख करता? या परदेशी कंपन्यांनी आपल्याला कशाला शिकवण द्यायची? त्यांनी त्यांच्या देशात काय चाललंय ते बघावं, उगाच आम्हाला काहीबाही सांगू नये.. नायडूंचा आवेश पाहून गुप्ता निरुत्तर झाले. त्यांना मिनिटभर काय बोलावं सुचेना, मग त्यांनी स्वीडनचा अहवाल सोडून दिला आणि वेगळा प्रश्न विचारून सुटका करून घेतली. नेतेपद गेल्या वर्षी मल्लिकार्जुन खरगे राज्यसभेचे सदस्य बनले. सभागृहात ते शेवटून दुसऱ्या रांगेत बसायचे. ते पहिल्या रांगेत बसू लागतील असा कयास तेव्हापासून लावला जात होता. अपेक्षेप्रमाणं तसं झालंही. त्यांची काँग्रेसनं राज्यसभेतील विरोधी पक्षनेतेपदी वर्णी लावली. पक्षनेतृत्वाला आव्हान देणाऱ्या २३ नेत्यांमध्ये गुलाम नबी आझाद असल्यानं त्यांना पुन्हा राज्यसभेत जाण्याची संधी काँग्रेसनं दिली नसल्याचं मानलं जातं. आनंद शर्मा हे राज्यसभेत विरोधी पक्ष उपनेते आहेत; त्यांना नेतेपद देता आलं असतं, पण त्यांची गणना बंडखोर नेत्यांत केली जाते. चिदम्बरम ज्येष्ठ आणि अनुभवी आहेत. ते मुद्देसूद बोलू शकतात, पण त्यांना हिंदी बोलता येत नाही. शिवाय त्यांनीही बंडखोरांची री ओढली होती, तीही ‘१०, जनपथ’वर झालेल्या बैठकीत. त्यामुळे त्यांचीही संधी हुकली. मग राहिले ते खरगे. ते कुणाच्या अध्यातमध्यात नाहीत. गांधी कुटुंबाच्या पुढं नाहीत आणि बंडखोरांच्या मागंही नाही. संतुलित नेते असलेल्या खरगेंना अखेर राज्यसभेतील विरोधी पक्ष नेतेपद सांभाळावं लागणार आहे. लोकसभा निवडणुकीत त्यांचा पराभव झाल्यावर पक्षश्रेष्ठींनी त्यांचं पुनर्वसन केलं. त्यांना राज्यसभेत आणलं. लोकसभेत ते पाच वर्ष एक प्रकारे विरोधी पक्षनेते पदाचीच जबाबदारी सांभाळत होते. काँग्रेसकडे पुरेसं संख्याबळ नसल्यानं मोदी सरकारनं त्यांना अधिकृतपणे हे नेतेपद घेऊ दिलं नाही. खरगे वरिष्ठ असल्यानं त्यांचं बोलणं गांभीर्यानं घेतलं जाईल. त्यांच्याकडे गुलाम नबी आझाद यांच्यासारखी बोलण्याची शैली नाही, ना ते शेरोशायरी करून सभागृहात प्रभाव पाडू शकतील; पण त्यांच्याकडे असलेल्या अनुभवाचा पक्षाला लाभ होऊ शकतो. हिंदीत संवाद साधण्यात खरगेंना अडचण येत नाही. आझाद आता ‘आझाद’ झालेत, ते पुढच्या काळात कुठे असतील हे यथावकाश समजेल! First Published on February 14, 2021 12:08 am
https://www.loksatta.com/manoranjan-news/sonakshi-sinha-supports-rihanna-and-other-foreign-celebrities-ssj-93-2396015/|शेतकरी आंदोलन : सोनाक्षी सिन्हाचा आंतरराष्ट्रीय सेलिब्रिटींना पाठिंबा|सोनाक्षीने दिला आंतरराष्ट्रीय सेलिब्रिटींना पाठिंबा|February 7, 2021 03:26 pm|दिल्लीच्या सीमेवर नव्या कृषी कायद्यांविरोधात सुरु असलेल्या शेतकरी आंदोलनाची दखल आंतरराष्ट्रीय स्तरावरही घेतली जात आहे. मंगळवारी आंतरराष्ट्रीय पॉप स्टार रिहानाने ट्विट करत शेतकरी आंदोलनाला पाठिंबा दिला. तिच्या या ट्विटनंतर अनेक आंतरराष्ट्रीय सेलिब्रिटी शेतकरी आंदोलनावर व्यक्त झाले. त्यामुळे काही बॉलिवूड कलाकारांनी या हॉलिवूड स्टारवर टीकास्त्र डागलं. त्यामुळे सध्या बॉलिवूड आणि आंतरराष्ट्रीय सेलिब्रिटी असा सेलिब्रिटींचा वाद रंगला आहे. यामध्येच आता अभिनेत्री सोनाक्षी सिन्हाने मात्र आंतरराष्ट्रीय सेलिब्रिटींना पाठिंबा दिला आहे. सोनाक्षीने इन्स्टाग्राम स्टोरीमध्ये पोस्ट शेअर करत तिचं मत व्यक्त केलं आहे. “ही गोष्ट खरी आहे की, त्या लोकांना शेतकरी कृषी विधेयक कायदा किंवा शेती क्षेत्रातील काही गोष्टींची माहिती नाही. परंतु, केवळ हीच चिंतेची बाब नाही. जो आवाज उठवण्यात येत आहे, तो व्यक्तींच्या मुलभूत अधिकार, स्वतंत्र इंटरनेट सेवा, अभिव्यक्ती स्वातंत्र्य त्याचबरोबर द्वेष पसरवणारी भाषा आणि शक्ती याविषयी आहे, असं सोनाक्षी म्हणाली.”, असं सोनाक्षी म्हणाली. पुढे ती म्हणते, “प्रसारमाध्यमे तुम्हाला दाखवायचा प्रयत्न करत आहेत, की विदेशातील लोक मुद्दाम आपल्या देशावर नियंत्रण मिळवण्यासाठी हा प्रयत्न करत आहेत. परंतु, तुम्ही एक लक्षात घ्या ते कोणत्याही परग्रहावरुन आलेले लोक नाहीत. तर तेदेखील माणूस आहेत, जे इतरांच्या अधिकारासाठी आवाज उठवत आहेत. या सगळ्या प्रकारामुळे खरं तर आंतरराष्ट्रीय स्तरावर सगळ्यांचं लक्ष वेधलं गेलं आहे.” दरम्यान, आंतरराष्ट्रीय स्तरावरील सेलिब्रिटींनी शेतकरी आंदोलनावर भाष्य केल्यामुळे अनेकांनी त्यांच्यावर टीकास्त्र डागलं आहे. यात अक्षय कुमार, कंगना रणौत, अजय देवगण, सुनील शेट्टी या कलाकारांनी आंतरराष्ट्रीय सेलिब्रिटींवर टीकास्त्र डागत संपूर्ण देशाने सध्या एकजुटीने लढण्याची गरज असल्याचं म्हटलं आहे.   First Published on February 7, 2021 3:26 pm
https://www.loksatta.com/maharashtra-news/devendra-fadnavis-mocks-uddhav-thackeray-government-on-vidhansabha-speaker-pmw-88-2403670/|आपल्याच आमदारांना घाबरणारं हे पहिलंच सरकार – देवेंद्र फडणवीस|राज्यात विधानसभा अध्यक्षपदावरून सुरू असलेल्या प्रक्रियेवर माजी मुख्यमंत्री देवेंद्र फडणवीस यांनी टीका केली आहे.|February 18, 2021 04:56 pm|काँग्रेसचे प्रदेशाध्यक्ष नाना पटोले यांनी विधानसभा अध्यक्षपदाचा राजीनामा दिल्यानंतर विधानसभा अध्यक्षपदाच्या निवडणुकीवरून राज्यात मोठी राजकीय चर्चा सुरू झाली आहे. या प्रक्रियेमध्ये पुन्हा एकदा राज्य सरकार विरुद्ध राज्यपाल असा वाद दिसू लागल्याचं सांगितलं जात असतानाच विधानसभेतील विरोधी पक्षनेते आणि राज्याचे माजी मुख्यमंत्री देवेंद्र फडणवीस यांनी या मुद्द्यावरून ठाकरे सरकारवर खोचक शब्दांमध्ये टीका केली आहे. ‘हे सरकार आपल्याच आमदारांना घाबरत असल्याचं दिसतंय. आपल्याच आमदारांना इतकं घाबरणारं सरकार मी पहिल्यांदाच पाहातो आहे’, असं फडणवीस म्हणाले. ‘सरकारकडे प्रचंड बहुमत असताना सरकार घाबरत का आहे. आपल्याच आमदारांना इतकं घाबरणारं सरकार मी पहिल्यांदाच पहातो आहे. हे घाबरट सरकार आहे. नियमावलीनुसार विधानसभा अध्यक्षपदाच्या निवडणुकीसाठी राज्यपाल आधी तारीख ठरवून पाठवतात. ती निवडणूक सिक्रेट बॅलटने होते. पण गेल्या काही दिवसांमधल्या चर्चा पाहिल्या, तर हे सरकार आपल्याच आमदारांना घबरत असल्याचं दिसतंय. आपला उमेदवार पडतोय की काय, याचीच सरकारला जास्त भिती आहे. पण चांगलं आहे. यामुळे आमचं मनोरंजन होतंय आणि आमदारांचं भलं होतंय’, असं फडणवीस म्हणाले. दरम्यान, अमिताभ बच्चन आणि अक्षय कुमार यांनी शेतकरी आंदोलनासंदर्भात केलेल्या ट्वीटवरून नाना पटोलेंनी सिनेमाचं शूटिंग बंद पाडण्याच्या दिलेल्या इशाऱ्याला देवेंद्र फडणवीसांनी पब्लिसिटी स्टंट म्हटलं आहे. ”नाना पटोलेंचा हा पब्लिसिटी स्टंट आहे. त्यांना माहितीये की अमिताभ बच्चन, अक्षय कुमार यांच्यावर काही बोललं, तर पब्लिसिटी मिळते. यात त्यांचंच भलं आहे. नवेनवे अध्यक्ष झाले आहेत. त्यांनाही त्यांचं नाव कमवायचं आहे. त्यामुळे त्यांना वाटतं की दिवसभर पब्लिसिटी मिळते. शूटिंग कसं आणि कोण बंद करू शकतं? इथे कायद्याचं राज्य आहे. तुम्ही सत्तारूढ पक्षाचे आहात याचा अर्थ असा नाही की तुम्ही मालक झालात’, असं फडणवीस यावेळी म्हणाले. First Published on February 18, 2021 4:48 pm
https://www.loksatta.com/manoranjan-news/kangana-ranaut-shared-poster-of-film-dhaakad-ssj-93-2396386/|कंगनाचा ‘धाकड’ लूक पाहिलात का?|'धाकड' चित्रपटातील कंगनाचा लूक प्रदर्शित|February 8, 2021 12:04 pm|बॉलिवूड अभिनेत्री कंगना रणौत सध्या सोशल मीडियावर चांगलीच चर्चेत आहे. शेतकरी आंदोलनावर व्यक्त होणाऱ्या कंगनाने तिचं टीकास्त्र आता आंतरराष्ट्रीय सेलिब्रिटींवर डागलं आहे. त्यामुळे सध्या ती सातत्याने चर्चेचा विषय ठरत आहे. यामध्येच तिच्या आगामी ‘धाकड’ या चित्रपटातील एक पोस्टर प्रदर्शित झालं आहे. या पोस्टरमध्ये कंगना एका नव्या रुपात प्रेक्षकांसमोर आली आहे. कंगनाचा ‘धाकड’ हा चित्रपट लवकरच प्रेक्षकांच्या भेटीला येणार आहे. त्यामुळे या चित्रपटातील काही भूमिकांवरील पडदा दूर सारण्यात येत आहे. काही दिवसांपूर्वी या चित्रपटातील अभिनेत्री दिव्या दत्ताचा लूक समोर आला होता. त्यानंतर, आता कंगनाचा लूक समोर आला आहे.     प्रदर्शित झालेल्या पोस्टरमध्ये कंगनाचा चित्रपटाच्या नावाप्रमाणेच धाकड लूक असल्याचं दिसून येत आहे. यात कंगनाने हातात बंदूक धरली असून तिच्या पाठीमागे अनेक गाड्या आणि आगीचे लोळ दिसत आहेत. तसंच तिच्या नजरेचा कटाक्ष अनेकांचं लक्ष वेधून घेत आहे. “ते तिला अग्नी म्हणतात…एक निर्भयी #Dhaakad”, असं कॅप्शन कंगनाने या फोटोला दिलं आहे. दरम्यान, ‘धाकड’ हा चित्रपट १ ऑक्टोबर रोजी प्रेक्षकांच्या भेटीला येणार आहे. या चित्रपटात अभिनेत्री कंगना रणौत मुख्य भूमिका साकारत आहे. तर तिच्यासोबत दिव्या दत्ता, अर्जुन रामपाल महत्त्वपूर्ण भूमिकेत झळकणार आहेत. या चित्रपटाची निर्मिती सोहेल मकलाई करत असून रजनीश घई या चित्रपटाचं दिग्दर्शन करत आहेत. First Published on February 8, 2021 12:04 pm
https://www.loksatta.com/desh-videsh-news/twitter-starts-blocking-handles-flagged-by-govt-702-accounts-deactivated-so-far-aau-85-2397808/|Farmers Protest: अधिकाऱ्यांवर कारवाईच्या इशाऱ्यानंतर ट्विटरकडून ७०२ अकाउंट्स बंद|"सरकारनं सुचवलेल्या अकाउंट्सवर कारवाईचा बडगा
"|February 10, 2021 10:52 am|द्वेष पसरवणारी ठाराविक ट्विटर अकाउंट्स बंद करण्याचे केंद्र सरकारने निर्देश दिल्यानंतरही त्यावर कार्यवाही करण्यास टाळाटाळ करणाऱ्या ट्विटर इंडियाला सरकारने झटका दिला आहे. कंपनीच्या वरिष्ठ अधिकाऱ्यांवर कारवाईचा इशारा देताच ट्विटरने आपल्या कार्यवाहीला सुरुवात केली आहे. त्यानुसार, सरकारने सुचवलेली ७०२ अकाउंट्स ट्विटरने ब्लॉक केली आहेत. ट्विटर इंडियाने केंद्र सरकारला हमी देताना सांगितलं की, माहिती आणि तंत्रज्ञान मंत्रालयाने आयटी अॅक्टच्या कलम ६९ अ (३) नुसार पाठवलेल्या नोटिसीत ज्या ट्विटर हँडल्सचा उल्लेख केला आहे. त्या संबंधित अकाउंट्सची तपासणी करण्यात येईल. नोटिसीत सरकारनं म्हटलं होतं की, आयटी अॅक्टच्या या कलमानुसार, सरकारच्या सूचनांचे पालन न केल्यास ट्विटर इंडियाच्या वरिष्ठ अधिकाऱ्यांना सात वर्षांपर्यंतचा तुरुंगवास आणि आर्थिक दंड भरावा लागू शकतो. यासंदर्भात केंद्रीय माहिती आणि तंत्रज्ञान मंत्री रविशंकर प्रसाद ट्विटरच्या अधिकाऱ्यांशी बोलताना म्हणाले की, “सार्वजनिक सूचना लक्षात घेता सार्वजनिक द्वेष व तणावाचे वातावरण बिघडू नये यासाठी या सूचनांचे पालन करणे बंधनकारक आहे. मंत्रालयानं म्हटलं की, ट्विटरवर ‘प्रेरणा मोहिम’ आणि पंतप्रधान मोदींबाबत हॅशटॅगचा वापर ‘असभ्य भाषा, चिथावणी आणि तणाव निर्माण करण्यासाठी’ केला जात आहे. सरकारच्या निर्देशानंतर ट्विटरने जी ७०९ अकाउंट्स बंद केली आहेत. त्यामध्ये १२६ अकाउंट्समधील मजकुरात #ModiPlanningFarmerGenocide तर ५८३ अकाउंट्स हे खलिस्तानी आणि पाकिस्तानशी संबंधित आहेत. या अकाउंट्सद्वारे दिशाभूल करणारी माहिती आणि चिथावणीखोर मजकूर असल्याचं सरकारनं म्हटलं आहे. दरम्यान, सरकारच्या अकाउंट्स बंद करण्याच्या निर्देशांनंतर ट्विटरच्या प्रवक्त्यांनी सोमवारी आपल्या वेबसाईटवर म्हटलं की, “मुक्त अभिव्यक्तीच्या आमच्या मूलभूत तत्त्वांचे रक्षण करताना स्थानिक कायद्याचा आदर करणे हे आमचे ध्येय आहे. जर ट्विटरवर चुकीच्या माहितीबद्दल आम्हाला कोणी तक्रार दिली तर आम्ही यासंदर्भात ट्विटरचे नियम आणि स्थानिक कायदा यांची पडताळणी करु. जर मजकुराने ट्विटरच्या नियमांचे उल्लंघन केले गेले असेल तर तो मजकूर काढून टाकला जाईल.” First Published on February 10, 2021 9:24 am
https://www.loksatta.com/maharashtra-news/bjp-to-hold-jail-wide-agitation-in-287-places-across-the-state-on-february-24-msr-87-2402806/|राज्यभरात २८७ ठिकाणी भाजपा करणार जेलभरो आंदोलन|"माजी ऊर्जामंत्री चंद्रशेखर बावनकुळे यांनी पत्रकारपरिषदेत केली घोषणा
"|February 17, 2021 03:17 pm|राज्यात वीज विभागाकडून शेतकरी व घरगुती वीज ग्राहकांवर करण्यात येत असलेल्या कारवाईच्या निषेधार्थ, २४ फेब्रवारी रोजी भाजपाकडून राज्यभरात २८७ ठिकाणी जेलभरो आंदोलन केलं जाणार आहे. महाराष्ट्राच्या इतिहासात आतापर्यंत एवढं तीव्र आंदोलन झालं नसेल, तेवढं तीव्र आंदोलन केलं जाणार आहे, अशी घोषणा माजी ऊर्जामंत्री चंद्रशेखर बावनकुळे यांनी आज पत्रकारपरिषदेत केली. यावेळी भाजपा प्रदेश उपाध्यक्ष माधव भंडारी यांची देखील उपस्थिती होती. “महाराष्ट्रात वीज विभागाकडून संपूर्ण राज्यात शेतकऱ्यांची व घरगुती वीज तोडणे आणि ते देखील दमदाटी करून, पोलिसांच्या बळाचा वापर करून. महाराष्ट्रात यापूर्वी या पद्धतीने कधीही या मोगलशाही पद्धतीने कारभार केला गेला नाही, मात्र असं काम मागील आठ ते पंधरा दिवसांपासून वीज खात्याकडून सुरू झालं आहे.” असं यावेळी चंद्रशेखर बावनकुळे यांनी म्हटलं. चंद्रशेखर बावनकुळे, माजी ऊर्जा मंत्री व माधव भांडारी, प्रदेश उपाध्यक्ष यांची पत्रकार परिषद — भाजपा महाराष्ट्र (@BJP4Maharashtra) “देवेंद्र फडणवीस मुख्यमंत्री असताना पाच वर्षे शेतकऱ्यांचे वीज कनेक्शन कापू नये, ४५ लाख शेतकऱ्यांचे २८ हजार कोटी थकीत झाल्यावरही एकाही शेतकऱ्याच वीज कनेक्शन आम्ही कापलं नाही. पण या सरकराने शेतकऱ्यांची वीज कनेक्शन कापणं सुरू केलं आहे. आज पिकांना पाण्याची गरज असताना संपूर्ण राज्यात वीज तोडणी करण्याचा निर्णय या सरकारने घेतला आहे. त्यामुळे शेतकऱ्यांमध्ये प्रचंड मोठा असंतोष निर्माण झाला आहे. या मोगलशाही कारभारामुळे शेतकरी आत्महत्याकडे वळतील अशी कृती महाराष्ट्र सरकारकडून सुरू आहे. राज्यातील तीन कोटी लोकांना अंधारात आणण्याचा सरकारकडून प्रयत्न होत आहे. या सरकारला आज आम्ही शेवटची विनंती करतो आहे ” असा इशआरा देखील बावनकुळे यावेळी दिला. तसेच, “वीजप्रश्नी ज्यांच्यावर अन्याय झाला आहे अशा शेतकरी व नागरिकांकडे आम्ही जाणार आहोत व २३ फेब्रुवारीपर्यंत त्यांच्या स्वाक्षरीनिशी निवदेनं घेणार आहोत. या राज्यात २४ फेब्रुवारी रोजी जेलभरो आंदोलन २८७ ठिकाणी होणार आहे. यासाठी सर्व आमदार, खासदार व प्रमुख नेत्यांना जबाबदारी देण्यात आली आहे. महाराष्ट्राच्या इतिहासात आतापर्यंत जेवढं तीव्र आंदोलन झालं नाही, तेवढं तीव्र आंदोलन हे होणार आहे. जेलभरो आंदोलनाच्या माध्यमातून सरकारसमोर हा असंतोष आम्ही मांडणार आहोत.” अशी माहिती देखील चंद्रशेखर बावनकुळे यांनी यावेळी दिली. First Published on February 17, 2021 3:17 pm
https://www.loksatta.com/maharashtra-news/farmers-protest-bride-came-on-tractor-to-support-protesting-framers-scsg-91-2403791/|…म्हणून थेट ट्रॅक्टरमधून लग्न मंडपात आली नवरी; यवतमाळमधील लग्न ठरतंय चर्चेचा विषय|सजवलेल्या ट्रॅक्टरमधूनच केला लग्नाच्या मंडपात प्रवेश|February 18, 2021 07:52 pm|दिल्ली येथे तीन महिन्यांपासून सुरू असलेल्या शेतकरी आंदोलनासा पाठींबा देण्यासाठी नववधू चक्क कृषी संस्कृतीचे प्रतिक असलेल्या ट्रॅक्टरवर स्वार होत लग्न मंडपात पोहचली. यवतमाळमधील राळेगाव तालुक्यातील सावरखेडा येथील नववधु प्रणाली हिने शेतकऱ्यांप्रती दाखविलेल्या या जाणीवेबद्दल तिचे कौतूक होत आहे. राळेगाव तालुक्यातील सावरखेडा येथील शेतकरी पंढरीनाथ दुर्गे यांची कन्या प्रणाली हिचा विवाह १६ फेब्रुवारी रोजी चंद्रपूर येथील निकेश झोटिंग याच्याशी झाला. एरवी लग्न मंडपात नवरा मुलगा घोड्यावरून येतो. मात्र या लग्नसोहळ्यात चक्क वधु दिल्ली येथील शेतकरी आंदोलनाला पाठींबा देत चक्क ट्रॅक्टर चालवत मंडपात पोहचली. शेतकरी आंदोलनाकडे सरकारने दुर्लक्ष केले आहे, हे बघून शेतकरी कन्या म्हणून वाईट वाटते. मी शेतकऱ्याची मुलगी असल्याने शेतकऱ्याचे जगणे जवळून अनुभवले आहे. त्यामुळे दिल्ली येथील शेतकरी आंदोलनास पाठींबा देण्यासाठी कृषी संस्कृतीचे प्रतिक असलेला ट्रक्टर चालवित मंडपात येण्याचा निर्णय घेतला. कुटुंबानेही या कृतीला पाठींबा दिला. सरकारने शेतकऱ्यांशी चर्चा करून अन्यायकारी कृषी कायदे रद्द करून शेतकऱ्यांना न्याय द्यावा, असे प्रणाली म्हणाली. राळेगाव शहरात या विवाह सोहळ्याची चर्चा आहे. केंद्र सरकारने लागू केलेल्या तिन्ही कृषी कायद्यांना विरोध करण्यासाठी दिल्लीच्या सीमांजवळ सुरु असणाऱ्या आंदोलनाचा आज ८४ वा दिवस आहे. जवळजवळ तीन महिन्यांपासून सुरु असणाऱ्या या आंदोलनाचा जोर ओसरु लागला आहे असं सांगितलं जात असतानाच ‘भारतीय किसान युनियन’चे प्रवक्ते आणि आंदोलनातील प्रमुख नेते राकेश टिकैत यांनी गरज पडल्यास शेतकरी त्याचं पीक जाळतील पण आंदोलन सुरु ठेवतील असा इशारा सरकारला दिला आहे. “पीक पेरणी आणि शेतीच्या इतर कामांसाठी शेतकरी परत जातील असा गैरसमज केंद्र सरकारने ठेऊ नये. जर त्यांनी बळजबरी केली तर आम्ही आमचं पीक जाळू पण आंदोलनातून मागे हटणार नाही. हे आंदोलन दोन महिन्यामध्ये थंड होईल असा समज सरकारने करुन घेऊ नये. आम्ही शेतीही करु आणि आंदोलनही सुरु ठेऊ,” असं टिकैत यांनी म्हटलं आहे. First Published on February 18, 2021 7:52 pm
https://www.loksatta.com/pune-news/ramdas-athavale-reacted-on-the-farmers-movement-msr-87-kjp-91-2400382/|“आम्ही देखील आंदोलनं केलीत पण….” रामदास आठवलेंनी शेतकरी आंदोलनावर दिली प्रतिक्रिया|"सरकार चर्चेसाठी अजूनही तयार असल्याचंही सांगितलं आहे.
"|February 13, 2021 08:33 pm|“दिल्लीतील शेतकरी आंदोलन थांबणं आवश्यक आहे. शेतकरी कायद्यावर सर्वोच्च न्यायालयाने तात्पुरती स्थगिती दिलेली आहे. पुढचा आदेश येईपर्यंत स्थगिती कायम राहणार आहे. त्यामुळे आंदोलन मागे घेणे अत्यंत आवश्यक होतं. तरी देखील आंदोलन रेटण्याचा प्रयत्न होत आहे. आम्ही आंदोलन केलेली आहेत. पण आम्ही असा लोकांना त्रास देण्याचा प्रयत्न केला नाही.” अशा शब्दांमध्ये केंद्रीय सामाजिक न्यायमंत्री रामदास आठवले यांनी आज(शनिवार) शेतकरी आंदोलनावर प्रतिक्रिया दिली. यावेळी रामदास आठवले म्हणाले, “जवळजवळ दोनशे लोकांचा मृत्यू सिंघू आणि गाझीपूर बॉर्डरला झाला आहे. त्याला कोण जबाबदार आहे?…सरकारच म्हणणं हे आहे की त्या कायद्यामध्ये तुम्हाला ज्या शंका आहेत त्या दूर करण्याची तयारी आहे. APMC ला धक्का लागणार नाही अस सरकारच म्हणण आहे. MSPA ला पूर्णपणे स्वतंत्र ठेवलेले आहे असंही सरकारच म्हणण आहे.” ते पिंपरी-चिंचवड शहरात रिपब्लिकन पार्टी ऑफ इंडिया (आठवले गट) यांनी आयोजित केलेल्या पत्रकार परिषदेत बोलत होते. “कृषीमंत्री नरेंद्रसिंह तोमर यांना आतापर्यंत १२ वेळ बैठका घेतलेल्या आहेत. अजूनही पंतप्रधान मंत्र्यांनी चर्चेसाठी निमंत्रण दिलेले आहे. यातून मार्ग काढुयात…पण कायदा मागे घेण्याची मागणी जी आहे ही असंविधानिक आहे. कुठल्याही कायद्यानुसार सगळाच कायदा मागे घ्या अशी मागणी कधी होत नाही. पहिल्यांदाच अशी मागणी करण्यात आली आणि पहिल्यांदाच ७०-८० दिवसांच आंदोलन दिल्लीमध्ये होत आहे. या आंदोलनाला सरकारने पूर्ण सहकार्य केलेले आहे. सिंघू बॉर्डरवर आंदोलन करण्यासाठी जागा दिली, ते करण्याचा अधिकार आहे.” असंही आठवलेंनी यावेळी सांगितलं. तसेच, “ट्रॅक्टर रॅलीला परवानगी दिली सर्व ट्रॅक्टर दिल्लीमध्ये आले. त्यांना जो रूट दिलेला होता तो सोडून ते इतर सगळीकडे फिरू लागले त्यामुळे पोलिसांबरोबर संघर्ष झाला. पोलिसांवर हल्ले करण्यात आले. अत्यंत भयंकर म्हणजे लाल किल्ल्यावर जाऊन तिथं आपल्या तिरंगा ध्वजाचा अपमान करण्यात आला. ही बाब अत्यंत गंभीर आहे. त्यांना रॅलीला परवानगी दिली नसती तर सरकारच्या विरोधात आणखी रोष निर्माण झाला असता.” असंही रामदास आठवलेंनी यावेळी बोलून दाखवलं. First Published on February 13, 2021 8:16 pm
https://www.loksatta.com/manoranjan-news/sonu-soods-one-liner-tweet-farmer-protest-avb-95-2394720/|‘चुकीच्या गोष्टींना बरोबर म्हणाल तर…’, सोनू सूदचं ट्विट चर्चेत|सोनू सूदने सेलिब्रिटींना अप्रत्यक्ष टोला लगावला असल्याच्या चर्चा रंगल्या आहेत.|February 5, 2021 03:47 pm|दिल्लीत सुरू असलेल्या कृषी कायद्या विरोधातील आंदोलनाचे अमेरिकन पॉपस्टार सिंगर रिहाना, पर्यावरणवादी ग्रेटा थनबर्गने आणि पॉर्नस्टार मिया खलिफाने समर्थन केले. त्यानंतर बॉलिवूड कलाकरांनी देखील यावर प्रतिक्रिया दिली. काही कलाकारांनी बाहेरील व्यक्तींनी भारताच्या अंतर्गत प्रश्नांवर काही बोलू नये असे देखील म्हटले. दरम्यान अभिनेता सोनू सूदने केलेल्या ट्विटने सर्वांचे लक्ष वेधले आहे. सोनू सूदने एका ओळीत ट्विट करत सर्वांना विचार करायला भाग पाडले आहे. ‘चुकीच्या गोष्टींना बरोबर म्हणाल तर झोप कशी लागेल?’ या आशयाचे ट्विट सोनू सूदने केले आहे. त्याच्या या ट्विटवर नेटकऱ्यांनी प्रतिक्रिया दिल्या असून काहींनी त्याचे कौतुक केले आहे. अनेकांनी सोनू सूदने सेलिब्रिटींना अप्रत्यक्षपणे टोला लगावला असल्याचे म्हटले आहे. गलत को सही कहोगे तो नींद कैसे आएगी? — sonu sood (@SonuSood) सोनू सूदचे हे ट्विट सध्या सोशल मीडियावर तुफान व्हायरल झाले आहे. ५ हजार पेक्षा जास्त लोकांनी त्यावर कमेंट केली असून १ लाख ५९ हजार लोकांनी हे ट्विट लाइक केले आहे. पण सोनू सूदचे हे ट्विट स्पष्ट भूमिका मांडणे नसल्यामुळे अनेकांनी त्याला स्पष्ट बोल असे म्हटले आहे. आंतरराष्ट्रीय पॉप स्टार रिहानाच्या टि्वटनंतर ग्रेटा थनबर्गने भारतातील शेतकऱ्यांच्या पाठिशी भक्कमपणे उभे असल्याचे टि्वट केले होते. रिहाना, ग्रेटा थनबर्गच्या टि्वटनंतर देशातील वातावरण चांगलेच तापले आहे. देशात दोन गट पडल्याचे चित्र आहे. बॉलिवूडसह क्रिकेट जगतातील अनेकांनी भारतातील आंदोलनाबद्दल टि्वट करणाऱ्या परदेशी सेलिब्रिटींविरोधात जाहीर भूमिका घेतली आहे. First Published on February 5, 2021 1:31 pm
https://www.loksatta.com/maharashtra-news/farmer-suicides-union-minister-nitin-gadkari-announcement-akp-94-2395811/|शेतकरी आत्महत्या रोखण्यासाठी प्राधान्य|गडकरी यांनी आपल्या भाषणातून प्रामुख्याने ग्रामीण अर्थकारणाचा विचार मांडला.|February 7, 2021 03:13 am|वर्धा : सध्या शेतकऱ्यांच्या आत्महत्या हा चिंतेचा विषय झाला आहे. त्यामुळे आयुष्यातील यापुढील १० वर्षे मी शेतकरी आत्महत्येचा प्रश्न सोडविण्यास अग्रक्रम देणार आहे, अशी घोषणा केंद्रीय मंत्री नितीन गडकरी यांनी शनिवारी वर्धा येथे केली. येथील महात्मा गांधी आंतरराष्ट्रीय हिंदी विद्यापीठातर्फे  ‘वर्धा मंथन-ग्रामस्वराज्याची आधारशीला’ या विषयावर दोनदिवसीय राष्ट्रीय कार्यशाळेचे आयोजन करण्यात आले आहे. या कार्यक्रमाचे उद्घाटक म्हणून गडकरी बोलत होते. कुलपती प्रा. रजनीशकुमार शुक्ल अध्यक्षस्थानी होते. गडकरी यांनी आपल्या भाषणातून प्रामुख्याने ग्रामीण अर्थकारणाचा विचार मांडला. गाव, शेतकरी, कारागीर यांना केंद्रस्थानी ठेवूनच अर्थकारणातील बदल स्वीकारला पाहिजे. गांधी, विनोबा, राममनोहर लोहिया, दीनदयाल उपाध्याय यांच्या विचारात गरिबांच्या उन्नतीचे समान सूत्र आहे. या सूत्राधारेच तंत्रज्ञानावर आधारित बदल घडविण्याचा मानस आहे. खादीत ती ताकद आहे. ग्रामीण उत्पादनास प्रोत्साहन देण्यासाठी विपनन व्यवस्था बदलली पाहिजे. धानाचे व कापसाचे कुटार ऊर्जानिर्मितीचा मोठा स्रोत ठरू शकते. त्याद्वारे इथेनॉल, बायोगॅसनिर्मितीस प्रोत्साहन दिल्यास शेतकऱ्याच्या आर्थिक परिस्थितीत बदल होईल. त्यादृष्टीने पूर्व विदर्भातील जिल्हे डिझेलमुक्त करण्याचा निर्धार केला  आहे. शेतकऱ्यांचा भाजीपाला प्रक्रिया उद्योगातून विदेशात जाऊ शकतो. चांगले पॅकेजिंग, ब्रॅडिंग केल्यास येथील सुप्रसिद्ध गोरसपाक हे उत्पादन जागतिक बाजारात लोकप्रिय ठरू शकते, असेही गडकरी म्हणाले.  या वेळी विनोबाजींचे सचिव बालविजय, महात्मा गांधी केंद्रीय विद्यापीठाचे कुलगुरू डॉ. महेश शर्मा, खा. रामदास तडस यांचीही भाषणे झाली. कार्यशाळेतील प्रथम सत्रात पोपटराव पवार, देवाजी तोफा, मोहन हिराबाई, रवी गावंडे, दिलीप केळकर यांनी विचार व्यक्त केले. सध्या देशभरात शेतकरी आंदोलनावरून रान पेटले आहे. या पार्श्वभूमीवर गडकरींनीही शेती आणि शेतकरी यांचे महत्त्व विशद केले.  ग्रामीण अर्थकारणात बदल घडविण्याची ताकद शेतकऱ्यांमध्ये आहे. शेतकरी, शेतमजूर आत्मनिर्भर झाल्याशिवाय देश आत्मनिर्भर होऊ शकत नाही, असे स्पष्ट प्रतिपादन गडकरी यांनी केले. First Published on February 7, 2021 3:13 am
https://www.loksatta.com/lal-killa-news/attack-beyond-the-budget-from-the-farmers-movement-in-the-first-phase-of-the-budget-session-of-parliament-akp-94-2400825/|अर्थसंकल्पेतर हल्लाबोल!|हिंसेला प्रोत्साहन दिल्याचा आरोप करून लोकसभेचे सदस्य व काँग्रेस नेते शशी थरूर यांच्याविरोधात गुन्हा दाखल केला गेला.|February 15, 2021 12:13 am|संसदेच्या अर्थसंकल्पीय अधिवेशनाचा पहिला टप्पा संपला, पण या १५ दिवसांमध्ये अर्थसंकल्पापेक्षा इतर महत्त्वाच्या मुद्द्यांवर झालेली आक्रमक चर्चा अधिक लक्षवेधी होती. केंद्र सरकारवर शेतकरी आंदोलनाचा दबाव वाढू लागल्याचे पंतप्रधान नरेंद्र मोदी यांच्या राज्यसभेतील भाषणातून, आडवळणाने का होईना, सूचित झाले. त्यानंतर केंद्रीय माहिती व तंत्रज्ञानमंत्री रविशंकर प्रसाद यांनी प्रश्नोत्तराच्या तासाला उत्तर देण्याच्या निमित्ताने ट्विटरवर हल्लाबोल केला. शेतकरी आंदोलन आणि त्या संबंधातील मुद्द्यांवरूनच नव्हे, तर गेल्या दोन आठवड्यांच्या कालावधीत संसदेत अर्थसंकल्पेतर मुद्द्यांमुळेही केंद्र सरकारने बचावात्मक भूमिका घेतल्याचे दिसले. पंतप्रधान मोदी नेहमीच आक्रमक आणि आकर्षक भाषणे करत असल्याने लोकांना ती आवडतात- मग ती जाहीर सभेतील असो वा संसदेतील असोत. शेतकरी आंदोलनकत्र्यांना त्यांनी दिलेली ‘आंदोलनजीवी’ आणि ‘परोपजीवी’ ही उपमा आंदोलनावर तोडगा काढण्यात आलेल्या अपयशाचे वैफल्यस्वरूप असल्याचे विरोधकांना वाटू लागले आहे. राम मंदिरासाठी आंदोलनात सहभागी झालेल्या भाजप नेत्यांना पंतप्रधान ‘आंदोलनजीवी’ म्हणणार का, तसे असेल तर देशात झालेल्या मोठ्या आंदोलनांतील प्रत्येकाला आंदोलनजीवी म्हणावे लागेल, असा टोला शिवसेनेच्या नेत्यांनी मारला. पंतप्रधानांच्या या शेरेबाजीने विरोधकांना संसदेत आक्रमक होण्यासाठी बळ मिळवून दिले. तृणमूल काँग्रेसच्या खासदार महुआ मोईत्रा आणि काँग्रेसचे माजी अध्यक्ष राहुल गांधी या दोघांनीही भाजपवर थेट शाब्दिक हल्ला केला. त्यांना रोखण्यासाठी प्रत्येक वेळेला सत्ताधारी भाजपच्या सदस्यांना अडथळे आणावे लागले. दोन महिन्यांहून अधिक काळ सुरू असलेल्या शेतकरी आंदोलनाने भाजपविरोधात लढण्यासाठी विरोधकांना अप्रत्यक्ष ‘रसद’ पुरवल्याचे पाहायला मिळाले. २६ जानेवारी रोजी लालकिल्ल्यावरील हिंसक घटनेनंतर शेतकरी आंदोलनाच्या मुद्द्यावर भाजपमध्ये मोदी-शहा, राजनाथ सिंह आणि नरेंद्र तोमर या चार वरिष्ठ नेत्यांशिवाय दुसऱ्या फळीतील अन्य नेत्यांनी जाहीर विधाने केलेली नाहीत, कदाचित त्यांना तसे करण्यास मनाई केली गेली असू शकते. संसदेतही हा ‘नियम’ भाजपच्या सदस्यांसाठी लागू असावा. त्यामुळे मोदी आणि तोमर या दोघांनीच शेतकरी आंदोलनावर टिप्पणी केलेली दिसली. या आंदोलनाचा देशांतर्गत स्तरावर कोणताही प्रतिकूल राजकीय परिणाम होणार नाही अशी भाजपची खात्री आहे. पण आंतरराष्ट्रीय स्तरावरून दबाव वाढत गेला तर त्यास कसे सामोरे जायचे याची आखणी भाजपकडून झालेली दिसली नाही. ट्विटर खाती बंद न केल्याबद्दल केंद्रीय मंत्री रविशंकर प्रसाद यांनी राज्यसभेत आगपाखड केली, पण त्यामुळे ट्विटरच्या धोरणात फरक पडल्याचे दिसले नाही. समाजमाध्यमांचा गैरवापर करून हिंसाचाराला खतपाणी घातले वा सामाजिक तेढ निर्माण करण्याचा प्रयत्न केला गेला तर कंपनीविरोधात कारवाई केली जाईल, असे प्रसाद यांचे म्हणणे होते. २६ जानेवारीच्या घटनेला जबाबदार धरून काही व्यक्तींची खाती बंद करण्याचा आदेश ट्विटरने धुडकावला होता. या बंदी आदेशात प्रसारमाध्यमांचे प्रतिनिधी, सामाजिक कार्यकर्ते, चळवळीतील नेते यांचा समावेश होता. शेतकऱ्यांच्या आंदोलनस्थळाभोवती तारांचे कुंपण उभारून नाकाबंदी केली गेली, तशीच समाजमाध्यमांची ‘नाकाबंदी’ केली जाईल असे प्रसाद यांच्या राज्यसभेतील उत्तरातून ध्वनित होत होते. केंद्र सरकारच्या ‘नाकाबंदी’ धोरणाला राज्यसभेत नाही, पण लोकसभेत मोईत्रा यांनी तगडे आव्हान दिले. इतक्या थेटपणे भाजपला धारेवर धरणारे तडाखेबंद भाषण अलीकडच्या काळात क्वचित ऐकायला मिळाले होते. मोईत्रा यांनी- भाजपवर टीका करणाऱ्यांविरोधात ‘देशद्रोहा’च्या आरोपाखाली गुन्हा दाखल करण्याच्या धोरणावर सणकून टीका केली. निव्वळ भाजपच्या नेत्याने आक्षेप घेतला म्हणून विनोदवीराला अटक केली गेली, त्याला सहा आठवड्यांनंतर न्यायालयाने जामीन दिला. हिंसेला प्रोत्साहन दिल्याचा आरोप करून लोकसभेचे सदस्य व काँग्रेस नेते शशी थरूर यांच्याविरोधात गुन्हा दाखल केला गेला. मोईत्रा यांनी भाजपवर केलेल्या हल्ल्याला ही पार्श्वभूमी होती. माजी सरन्यायाधीशांवर मोईत्रा यांनी केलेली टिप्पणी लोकसभेच्या कामकाजातून काढून टाकली असली आणि त्यांच्यावर हक्कभंगाची कारवाई करण्याची मागणी भाजपच्या सदस्यांनी केली असली, तरी संबंधित माजी सरन्यायाधीशांना मोईत्रा यांच्या टीकेची दखल घ्यावी लागली. ज्या न्याययंत्रणेच्या सर्वोच्च स्थानावर विराजमान होण्याची संधी मिळाली होती, त्या व्यवस्थेवरच त्यांनी आता अविश्वास दाखवला आहे! भाजपने राज्यसभेचे सदस्यत्व देऊन सन्मानित केलेल्या नियुक्त प्रतिनिधीने स्वत:च मांडलेली विसंगती पाहण्याची नामुष्की मोईत्रा यांच्या लोकसभेतील भाषणाने सत्ताधाऱ्यांवर ओढवली. आता बहुधा मोईत्रा यांचीही ‘नाकाबंदी’ करण्याचे प्रयत्न केले जात असावेत. मोईत्रा यांनी त्यांच्या निवासस्थानाबाहेर उभे केलेले पोलीस काढून घेण्याची विनंती दिल्ली पोलिसांना केली आहे. संरक्षण मागितलेले नसताना ही ‘देखरेख’ ठेवण्याची गरज नाही, असे मोईत्रा यांनी अप्रत्यक्षपणे केंद्रीय गृहमंत्रालयाला बजावलेले आहे. राष्ट्रपतींच्या अभिभाषणावर उत्तर देताना पंतप्रधान नरेंद्र मोदी यांनी खासगीकरणाचे उघडपणे समर्थन केले. यंदाच्या अर्थसंकल्पामध्ये खासगीकरण आणि निर्गुंतवणुकीला प्राधान्य देण्यात येणार असल्याचे स्पष्ट केले गेले आहे. त्या अनुषंगाने तसेच शेती कायद्यांच्या निमित्ताने शेती क्षेत्रातील बदलाच्या पार्श्वभूमीवर मोदी खासगीकरणाची भूमिका मांडत होते. सरकार आणि प्रशासनाच्या साह्याने विकास साधता येत नसल्याचे त्यांचे म्हणणे होते. दिल्लीच्या वेशींवर शेतकरी ‘कॉर्पोरेट’ शेतीच्या विरोधात आंदोलन करत असताना पंतप्रधानांनी खासगीकरणाची भाषा करण्याचे धाडस दाखवले. त्यावर काँग्रेसचे माजी अध्यक्ष राहुल गांधींनी मारलेला ‘हम दो हमारे दो’ हा टोमणा सत्ताधारी पक्षाने कितीही नाकारला तरी जिव्हारी लागला. राहुल गांधी यांच्या भाषणानंतर लोकसभेत टिप्पणी करताना अर्थराज्यमंत्री अनुराग ठाकूर यांनी- राहुल गांधींना लोकसभा कामकाजाचे नियम माहिती नाहीत, एकाच विषयावर दोनदा चर्चा होऊ शकत नाही एवढीही माहिती त्यांनी करून घेतली नसल्याची आगपाखड केली; पण घाव वर्मी लागला हे खरे! अर्थसंकल्पावरील चर्चा विरोधकांच्या बाजूने राहुल गांधी करणार असल्याचे काँग्रेसने जाहीर केले होते. लोकसभेत राहुल गांधी यांनी ‘‘मी शेतकऱ्यांवर बोलणार,’’ असे सांगितल्याने एकाच विषयावर दोनदा चर्चा कशी होणार असा आक्षेप घेतला गेला. त्यांनी केलेल्या ‘सूटबूट की सरकार’ या टीकेनंतर झालेल्या प्रतिमाभंगाच्या नुकसानीतून बाहेर येण्यासाठी भाजपला खूप वेळ लागला होता. काँग्रेसच्या या टिप्पणीनंतर पंतप्रधान मोठ्या उद्योजकांसह जाहीर कार्यक्रमांत फारसे दिसले नाहीत. ‘हम दो’ ही शेरेबाजी ‘आंदोलनजीवी’वरही भारी पडल्याचे दिसते; कारण भाजपनेत्यांना ‘आंदोलनजीवीं’ना लक्ष्य बनवण्याचे सोडून देऊन राहुल गांधी यांच्या टिप्पणीला प्रत्युत्तर देण्याकडे वळावे लागले. अर्थसंकल्पावरील चर्चेला उत्तर देताना अर्थमंत्री निर्मला सीतारामन यांनीही राहुल गांधींच्या भाषणाची भलतीच चिरफाड केली. आता त्यांच्याविरोधात काँग्रेस सदस्य हक्कभंगाची नोटीस देण्याचा विचार करत आहेत. राज्यसभेत काँग्रेसचे ज्येष्ठ नेते गुलाम नबी आझाद यांच्या निरोप समारंभाचा भावुक कार्यक्रम पार पडला असला, तरी लोकसभेत विरोधक पहिल्यापासून आक्रमक राहिले. राज्यसभेत राष्ट्रपतींच्या अभिभाषणाच्या चर्चेचे तास वाढवून शेती प्रश्नाचाही समावेश केला गेला. वरिष्ठ सभागृहात विरोधकांनी केलेली तडजोड लोकसभेत मात्र त्यांनी फेटाळून लावली होती. त्यामुळे लोकसभेत सभात्याग आणि तहकुबी झाल्या. ही आक्रमकता लोकसभेत विरोधकांच्या जास्त उपयोगाची ठरली. अर्थसंकल्पीय अधिवेशनात शेतकरी आंदोलनाच्या मुद्द्यावरून विरोधक सत्ताधाऱ्यांना घेरतील असे वाटत असताना अर्थसंकल्पाव्यतिरिक्त इतर विषयांवरही केंद्र सरकार आणि भाजपला विरोधकांनी उसंत मिळू दिली नाही. चीनची घुसखोरी आणि संघर्षाच्या मुद्द्यावरूनही विरोधकांनी सत्ताधाऱ्यांना लक्ष्य बनवण्याचा प्रयत्न केलेला दिसला. चीनच्या प्रश्नावर संरक्षणमंत्री राजनाथ सिंह यांनी ‘सैन्य माघारी’वर छोटेखानी स्पष्टीकरण दिले. अशा विषयांवर चर्चा करताना राष्ट्रीय सुरक्षेचा आणि गोपनीयतेचा मुद्दा उपस्थित होत असल्याने विरोधकांचे हात बांधले जातात. पण संसदेबाहेर प्रामुख्याने काँग्रेसने चीनचा मुद्दा लावून धरलेला होता. अधिवेशनाचा दुसरा टप्पा आता ८ मार्च रोजी सुरू होईल, पण तोपर्यंत शेतकरी आंदोलनावर केंद्र सरकार तोडगा काढू शकेल का, याबद्दल फक्त तर्क करता येईल. शेतकरी आंदोलन दीर्घकालीन लढ्याच्या महत्त्वाच्या वळणावर येऊन ठेपलेले आहे, पण हे आंदोलन पुढे तसेच सुरू राहण्यात अनेक धोकेही असू शकतात. त्यांची जाणीव आंदोलक नेत्यांना आहे, तशी ती सरकारलाही असायला हवी. केंद्रस्थानी सत्तारूढ झालेले सरकार लोकनियुक्त असल्याने शेतकरी आंदोलनावर तोडगा काढण्यासाठी पुढाकार घेण्याची जबाबदारी शेतकऱ्यांवर नसून सरकारवरच आहे. सरकारकडून घेतला जाणारा पुढाकार हा पराभव नसतो याचे नीट आकलन अजून तरी केंद्र सरकारला झालेले दिसत नाही. अन्यथा संसदेत शेरेबाजीतून प्रश्नातील गांभीर्य डावलण्याचा प्रयत्न झाला नसता! First Published on February 15, 2021 12:13 am
https://www.loksatta.com/desh-videsh-news/pm-modi-to-adhir-ranjan-chowdhury-on-ruckus-in-lok-sabha-sgy-87-2398240/|“हे आता जास्त होतंय…”, नरेंद्र मोदींनी सभागृहातच काँग्रेस खासदाराला दिली समज|"भाषण थांबवत नरेंद्र मोदी संतापले
"|February 10, 2021 06:39 pm|पंतप्रधान नरेंद्र मोदी यांनी राष्ट्रपतींच्या अभिभाषणावर चर्चा करताना लोकसभेत विरोधकांना सुनावलं आहे. नरेंद्र मोदी यांनी आपल्या भाषणादरम्यान करोना संकट, अर्थव्यवस्था यासोबतच कृषी कायदे अशा अनेक मुद्द्यांवर भाष्य केलं. नरेंद्र मोदी यांनी यावेळी दिल्लीच्या वेशीवर आंदोलन करत असलेले शेतकरी चुकीच्या माहिती आणि अफवांचे बळी ठरले आहेत. आपल्या अफवांचा भांडाफोड होऊ नये म्हणून विरोधीपक्षाचे प्रयत्न आहे. त्यामुळे माझ्या भाषणामध्ये अडथळा आणला जात आहे. हे नियोजित षडयंत्र आहे, असा आरोप केला. यावरुन विरोधकांनी गदारोळ घालण्यास सुरुवात केली. लोकसभा अध्यक्ष ओम बिर्ला गोंधळ घालणाऱ्या खासदारांना शांत राहण्याचं आवाहन करत असताना दुसरीकडे विरोधक मात्र शांत होत नव्हते. यावेळी पंतप्रधान नरेंद्र मोदींनी काँग्रेस खासदार अधीररंजन चौधरी यांना “आता जास्त होत आहे, हा गोंधळ योग्य वाटत नाही” म्हणत आपला संताप व्यक्त केला. “आपल्याला एक गोष्ट समजून घ्यावी लागेल ती म्हणजे दिल्लीबाहेर जे आंदोलन सुरु आहे तेथील शेतकरी चुकीच्या माहितीचे शिकार झाले आहेत. आंदोलन करणाऱ्या सर्व शेतकऱ्यांच्या भावनांचा सरकार आणि हे सभागृह आदर करतं. यासाठीच सरकारचे मंत्री त्यांच्याशी सतत चर्चा करत आहेत. आदर आणि सन्मानाने करत आहेत,” असं नरेंद्र मोदींनी यावेळी सांगितलं. “कृषी कायद्यांमध्ये काही कमतरता असेल तर बदल करण्यात काही समस्या नाही. त्यांनी काही नेमकी गोष्ट सांगितली तर बदल करण्यात कोणताही संकोच नाही. कायदे लागू केल्यानंतर देशात कोणतीही मंडई, एमएसपी बंद झालेलं नाही. हे सत्य असून हे लपवून चर्चा करणं योग्य नाही. कायदा झाल्यानंतर खरेदीतही वाढ झाली आहे,” असं नरेंद्र मोदींनी सांगताच विरोधकांनी जोरदार गदारोळ केला. “हा हल्ला, अडचण निर्माण करण्याचा प्रयत्न एका रणनीतीचा भाग आहे. ज्या अफवा पसरवल्या आहेत त्या समोर येतील यासाठी गोंधळ घालण्याचा खेळ सुरु आहे,” असं नरेंद्र मोदींनी म्हटलं. “आधी जे हक्क, व्यवस्था होत्या त्या नवीन कायद्यांनी काढून घेतलं आहे का हे शेतकऱ्यांनी सांगावं. पर्याय असताना विरोध का सुरु आहे. जिथे जास्त फायदा तिथे शेतकरी आपला माल विकू शकतात. या कायद्यात कोणतंही बंधन नसून पर्याय आहेत. जर कायदा लादला असेल तर विरोध करु शकतो,” असं नरेंद्र मोदींनी सांगितलं. “जे झालंच नाही त्याबद्दल भीती निर्माण केली जात आहे. हा सरकारच्या नाही तर लोकशाहीवर विश्वास असणाऱ्या संपूर्ण देशासाठी चिंतेचा विषय असला पाहिजे,” असं मत नरेंद्र मोदींनी व्यक्त केलं. First Published on February 10, 2021 6:39 pm
https://www.loksatta.com/desh-videsh-news/prime-minister-narendra-modi-appeal-to-farmers-abn-97-2396856/|आंदोलन मागे घ्या, चर्चेस या!|पंतप्रधान नरेंद्र मोदी यांचे शेतकऱ्यांना आवाहन|February 9, 2021 12:07 am|  कृषी कायद्यांचे समर्थन करीत पंतप्रधान नरेंद्र मोदी यांनी, दिल्लीच्या सीमांवर ठाण मांडून बसलेल्या शेतकऱ्यांना ‘आंदोलन मागे घ्या आणि चर्चेस या’ असे आवाहन सोमवारी राज्यसभेत केले. किमान आधारभूत मूल्य (एमएसपी) होते, आहे आणि यापुढेही राहील, बाजारांचे आधुनिकीकरण करण्यात येईल आणि ८० कोटी गरिबांचा स्वस्त धान्यपुरवठाही सुरू राहील, अशी ग्वाही मोदी यांनी दिली. माजी पंतप्रधान डॉ. मनमोहन सिंग यांच्या कृषी सुधारणांबाबतच्या वक्तव्याचा दाखला देत पंतप्रधान मोदी यांनी काँग्रेसने घूमजाव केल्याची टीका केली. कृषी सुधारणा राबवण्याची संधी द्या, असे आवाहनही त्यांनी शेतकऱ्यांना केले. राष्ट्रपतींच्या अभिभाषणावरील आभारप्रदर्शक प्रस्तावाला उत्तर देताना मोदी म्हणाले, की आता आंदोलनजीवी म्हणजे व्यावसायिक आंदोलक उदयास आले असून तेच सर्व आंदोलनांमध्ये दिसत आहेत. हे परोपजीवी आंदोलक प्रत्येक आंदोलनावर पोसले जात आहेत. कृषी कायद्यांवर विरोधक राजकारण करीत असल्याचा आरोपही मोदी यांनी केला. आंदोलनामागील कारणांबाबत विरोधक मूग गिळून आहेत, अशी टीका त्यांनी केली. ‘एफडीआय’चा अर्थ थेट परकीय गुंतवणूक, असा आहे, परंतु त्याऐवजी आता थेट विध्वसंक विचारसरणी असा नवीनच अर्थ देशात लावला जात आहे. त्यामुळे या विचारधारेपासून देशाला वाचवण्याची गरज आहे, असे मोदी म्हणाले. किमान आधारभूत भाव होते, आहेत आणि यापुढेही राहतील असे निक्षून सांगत मोदी म्हणाले, की बाजार व्यवस्थेचे आधुनिकीकरण करण्यात येत आहे. किमान आधारभूत भाव राहणार आहेत. देशातील ८० कोटी लोकांना स्वस्त दरात धान्य दिले जाईल, कुणीही चुकीच्या माहितीचा प्रसार करू नये. आपण सर्व जण संवादाने यातून मार्ग काढू. आपल्याला देश पुढे न्यायचा आहे, मागे नाही. सर्व विरोधक, आंदोलक, सरकार यांनी कृषी सुधारणांना संधी दिली पाहिजे. या बदलातून काही फायदा होतो का हे निदान तपासून पाहिले पाहिजे. त्यात काही उणिवा असतील तर त्या दूर करण्यास आम्ही तयार आहोत. कृषी क्षेत्रात समस्या आहेत हे मान्य आहे, पण सर्व जण एकत्र आले तर त्यातून मार्ग निघू शकतो. त्यासाठी काळ आपली वाट पाहणार नाही. प्रत्येक कायद्यात सुधारणा कराव्याच लागतात. ते आहे तसे ठेवून चालत नाही. परिस्थितीनुसार बदलावे लागतात. पंजाबमध्ये जे घडले ते आपण विसरता कामा नये. फाळणीत त्यांनी खूप काही भोगले. १९८४च्या दंगलीतही त्यांना सोसावे लागले. निरपराध लोक मारले गेले. जम्मू-काश्मीरमध्येही निरपराध लोक मारले गेले. ईशान्येकडेही शस्त्रांचा व्यापार चालू राहिला. त्यामुळे देशावर दुष्परिणाम झाले, असे मोदी यांनी नमूद केले. करोना साथीच्या काळात देशाने सीमेवर मोठी आव्हाने पेलली. आपल्या शूर जवानांनी जशास तसे उत्तर दिले. प्रत्यक्ष नियंत्रण रेषेवरील स्थितीबाबत आमची भूमिका स्पष्ट आहे. सीमेवर पायाभूत सुविधा उभ्या करण्यात कसूर केली जाणार नाही असे मोदी यांनी स्पष्ट केले. विरोधी पक्षनेते गुलाम नबी आझाद यांची प्रशंसा करताना पंतप्रधान म्हणाले, की जम्मू-काश्मीरमधील स्थानिक स्वराज्य संस्था निवडणुका सुरळीत पार पाडण्यास त्यांनी सहकार्य केले. काँग्रेसने ही प्रशंसा सकारात्मक  अर्थाने घ्यावी, त्याकडे ‘जी -२३’चा सल्ला म्हणून पाहू नये, असा टोलाही त्यांनी लगावला. काँग्रेसच्या २३ ज्येष्ठ नेत्यांनी पक्षाध्यक्ष सोनिया गांधींना पत्र लिहून पक्षांतर्गत निवडणुकांची मागणी केली होती. त्यात आझाद यांचाही समावेश होता. दरम्यान, विरोधी पक्षांनी सुचवलेल्या सुधारणा आणि कृषी कायदे रद्द करण्याची मागणी फेटाळण्यात आली. कायद्यांचे समर्थन – शेतकऱ्यांचे उत्पन्न कसे वाढेल यावर आम्ही लक्ष देत आहोत, त्यासाठी मार्ग शोधत आहोत. देशात दोन तृतीयांश शेतकरी हे अल्पभूधारक आहेत. – नवीन कायद्यांनी शेतकऱ्यांना त्यांचे उत्पादन देशात कुठेही, चांगल्या भावात विकण्याचे स्वातंत्र्य दिले आहे. – कृषी कायदे हे या क्षेत्रातील समस्यांवर उपाय शोधण्यासाठी टाकलेले पाऊल आहे, त्याचा फायदा अल्पभूधारक, लहान आणि मध्यम शेतक ऱ्यांना होणार आहे. – जे कुणी कृषी सुधारणांना विरोध करीत आहेत त्यांनी आधी त्या समजून घ्याव्यात. जे आंदोलन करीत आहेत त्यांना तसे करण्याचा अधिकार आहे, पण वृद्धांनी आंदोलनासाठी बसणे योग्य नाही. माजी पंतप्रधान मनमोहन सिंग काय म्हणाले होते? १९३०च्या विपणन व्यवस्थेमुळे शेतकऱ्यांना आपला शेतमाल जास्तीतजास्त किमतीला विकता येत नाही. देशाच्या एकाच संभाव्य मोठय़ा सामाईक बाजाराची व्यापक क्षमता लक्षात घेऊन त्यातील अडचणी दूर करण्याचा आमचा उद्देश आहे, असे माजी पंतप्रधान म्हणाले होते, असे पंतप्रधान मोदी यांनी सांगितले.   शीख समुदायाबद्दल अभिमान आंदोलन करणाऱ्या शीख समुदायाला खलिस्तानी दहशतवादी असे हिणवल्याचा संदर्भ देऊन पंतप्रधान म्हणाले, की शीख समुदायाबद्दल देशाला अभिमान आहे. या समुदायाने देशासाठी मोठे काम केले आहे. त्यांच्या योगदानाबद्दल अभिमान आहे. शीख समुदायाबाबत काहींनी वापरलेली भाषा योग्य नव्हती. अपशब्दांमुळे देशाचीच हानी होत आहे, असे मोदी म्हणाले. मोदी म्हणाले.. * किमान आधारभूत मूल्य आहे आणि यापुढेही राहील, मंडई व्यवस्थेचे आधुनिकीकरण करण्यात येत आहे. * नरेंद्र मोदी हे डॉ. मनमोहन सिंग यांचे स्वप्न पूर्ण करीत असल्याबद्दल तुम्हाला अभिमान वाटायला हवा. * आंदोलनजीवी म्हणजे व्यावसायिक आंदोलक उदयास आले असून तेच सर्व आंदोलनांमध्ये दिसत आहेत. ‘एमएसपी’बाबत कायदा आवश्यक : टिकैत नवी दिल्ली : किमान आधारभूत मूल्य कायम राहील या पंतप्रधानांच्या ग्वाहीबद्दल प्रतिक्रिया व्यक्त करताना शेतकरी नेते राकेश टिकैत यांनी, त्यासंदर्भात कायदा करण्याची मागणी केली. देश विश्वासावर नव्हे, कायदा, राज्यघटनेवर चालतो, असेही टिकैत म्हणाले. ११७८ ट्विटर खाती बंद करण्याचे आदेश नवी दिल्ली : पाकिस्तान आणि खलिस्तान समर्थकांशी संबंधित आणि शेतकऱ्यांच्या आंदोलनाबाबत प्रक्षोभक मजकूर पसरवणारी ११७८ खाती बंद करण्याचा आदेश केंद्र सरकारने ट्विटरला दिला आहे. याआधीही सरकारने ट्विटरला काही खात्यांवर कारवाईसाठी नोटीस बजावली होती. First Published on February 9, 2021 12:07 am
https://www.loksatta.com/desh-videsh-news/welcome-international-support-for-farmers-protest-says-bku-leader-rakesh-tikait-sgy-87-2394730/|“हे सेलिब्रिटी कोण आहेत?,” ट्विटवरुन वाद निर्माण झाल्यानंतर शेतकरी नेते राकेश टिकैत यांची प्रतिक्रिया|"रिहानाच्या ट्विटनंतर देशभरात वादंग
"|February 5, 2021 03:20 pm|इंटरनॅशनल पॉप स्टार रिहानाने नवी दिल्लीच्या वेशीवर सुरु असलेल्या आंदोलनावर एक ट्विट केलं आणि देशभरात एकच चर्चा सुरु झाली. रिहानाच्या ट्विटनंतर बॉलिवूड सेलिब्रिटींनी केलेले ट्विट आणि राजकीय प्रतिक्रिया यामुळे गुरुवारी पुन्हा एकदा शेतकरी आंदोलनाचा विषय प्रामुख्याने चर्चेत आला. दरम्यान भारतीय किसान युनियअनचे नेते राकेश टिकैत यांनी आंदोलानाला समर्थनन देणाऱ्या आंतरराष्ट्रीय सेलिब्रटींचं स्वागत केलं असून यावेळी त्यांनी आपण त्यापैकी कोणालाही ओळखत नसल्याचंही स्पष्ट केलं. गाझीपूर सीमेवर प्रसारमाध्यमांशी बोलताना त्यांनी हे वक्तव्य केलं. पत्रकारांनी राकेश टिकैत यांनी आंतरराष्ट्रीय स्तरावरुन शेतकरी आंदोलनाला पाठिंबा मिळत असल्यासंबंधी प्रतिक्रिया विचारल्यानंतर त्यांनी हे परदेशी सेलिब्रिटी कोण आहेत? अशी विचारणा केली. त्यावर त्यांना कशा पद्दतीने पॉप स्टार रिहाना, ग्रेटा थनबर्ग आणि मिया खलिफा यांनी समर्थन दिलं आहे याबद्दल सांगण्यात आलं. त्यावर ते म्हणाले की, “त्यांनी आम्हाला समर्थन दिलेलं असेल, पण मी त्यांना ओळखत नाही”. “जर कोणी परदेशी नागरिक आमच्या आंदोलनाला समर्थन देत असेल तर त्यात समस्या काय आहे. ते काहीही देत नाहीत आणि काही घेऊनही जात नाहीत,” असं राकेश टिकैत यांनी म्हटलं आहे. राकेश टिकैत यांना यावेळी विरोधकांना आंदोलकांची भेट घेण्यापासून रोखण्यात आल्यासंबंधी विचारण्यात आलं असता ते म्हणाले की, “तिथे बॅरिकेड्स लावले आहेत. त्यांनी तिथेच बसायला हवं होतं. आम्ही बॅरिकेड्सच्या या बाजूला बसलेलो असतो आणि ते दुसऱ्या बाजूला बसले असते”. First Published on February 5, 2021 1:35 pm
https://www.loksatta.com/desh-videsh-news/chakka-jam-agitation-called-by-the-farmers-akp-94-2395790/|‘चक्का जाम’चा उत्तर भारताला फटका|पंजाबच्या संगरूर आणि लुधियाना येथे महिला मोठ्या संख्येने आंदोलनात सहभागी झाल्या होत्या.|February 7, 2021 02:55 am|शेतकऱ्यांनी पुकारलेल्या ‘चक्का जाम’ आंदोलनाला पंजाब, हरियाणा, राजस्थानसह उत्तरेकडील अनेक राज्यांमध्ये जोरदार प्रतिसाद मिळाला. राष्ट्रीय महामार्ग आणि राज्य महामार्गांवर ट्रॅक्टर उभे करून शेतकऱ्यांनी रस्ते अडवल्याने अनेक ठिकाणी वाहतुकीचा खोळंबा झाला. तिन्ही कृषी कायदे मागे घेण्याच्या, त्याचबरोबर दिल्लीच्या सिंघू, टिकरी आणि गाझिपूर सीमा बंद केल्याच्या आणि त्या परिसरातील इंटरनेट सेवा खंडित केल्याच्या निषेधार्थ संयुक्त किसान मोर्चाने शनिवारी दुपारी १२ ते ३ या वेळेत ‘चक्का जाम’ आंदोलनाची हाक दिली होती. त्याला उत्तरेकडील राज्यांमधील शेतकऱ्यांनी प्रतिसाद देत रस्त्यांवर ट्रॅक्टर उभे केले. अनेक टोलनाक्यांवरही ठिय्या देण्यात आला. शेतकऱ्यांनी ट्रॅक्टर-टे्रलर रस्त्यांच्या मधोमध उभे करून केंद्र सरकारविरुद्ध घोषणाबाजी केली. पंजाबच्या संगरूर आणि लुधियाना येथे महिला मोठ्या संख्येने आंदोलनात सहभागी झाल्या होत्या. पंजाबमधील १५ जिल्ह्यांमध्ये ३३ ठिकाणी वाहतूक रोखून धरण्यात आली. जय-जवान, जय-किसान आणि किसान एकता झिंदाबाद अशा घोषणा लिहिलेले फलकही शेतकऱ्यांच्या हातात होते. चंडीगड-झिरकपूर, अमृतसर-पठाणकोट, तर्णतारण-कापूरथळा, फिरोझपूर-फाजिल्का, भटिंडा-चंडीगड, लुधियाना-जालंधर, अंबाला-चंडीगड, अंबाला-हिसार इत्यादी महामार्गांवर शेतकऱ्यांनी आंदोलन केले. पंजाब आणि हरियाणामध्ये तीन तासांचे चक्का जाम आंदोलन शांततेत पार पडल्याचा दावा शेतकऱ्यांच्या नेत्यांनी केला. दोन्ही राज्यांमधील अनेक टोल नाक्यांवरही निदर्शने करण्यात आली. चक्का जामच्या कालावधीत अत्यावश्यक सेवा, रुग्णवाहिका आणि शालेय बसगाड्यांना मात्र वाट देण्यात आली, असे शेतकऱ्यांनी सांगितले. महाराष्ट्र, तेलंगणा, तमिळनाडू आणि कर्नाटकमध्ये काही ठिकाणी रस्ते अडवणाऱ्या शेतकऱ्यांना पोलिसांनी ताब्यात घेऊन नंतर सोडून दिले. काही राज्यांत काँग्रेस आणि डाव्या पक्ष शेतकऱ्यांच्या समर्थनासाठी ‘चक्का जाम’मध्ये उतरले होते. महाराष्ट्रात मुंबईसह कराड, कोल्हापूर येथेही आंदोलन करण्यात आले. कराड येथे माजी मुख्यमंत्री आणि काँग्रेसचे नेते पृथ्वीराज चव्हाण यांच्या पत्नी सत्वशिला यांच्यासह ४० निदर्शकांना पोलिसांनी ताब्यात घेतले. तर कोल्हापूरमध्ये स्वाभिमानी शेतकरी संघटनेचे नेते राजू शेट्टी यांनाही ताब्यात घेण्यात आले. कर्नाटकात बंगळुरू, म्हैसुरू, कोलर, कोप्पल, तुमकुरू, मंगळुरू, शिवमोगा आदी ठिकाणी निदर्शने करण्यात आले. काही ठिकाणी आंदोलकांना अटक करण्यात आली. तेलंगणातही अनेक ठिकाणी निदर्शकांची धरपकड करण्यात आली. तमिळनाडूच्या काही भागांतही चक्का जाम करण्यात आले.  दिल्ली, उत्तर प्रदेश आणि उत्तराखंडमध्ये आंदोलन करण्यात येणार नाही, असे शेतकरी संघटनांनी आधीच जाहीर केले होते. कृषी कायदे मागे घेण्याच्या मागणीसाठी ध्वनिक्षेपकावरून होणारी घोषणाबाजी, घुमणारे निषेध गाण्यांचे सूर, त्याला मिळणारी लोकगाणी आणि लोकसंगीताची साथ, ट्रक-ट्रॅक्टरवर फडकणारा तिरंगा आणि सर्वसामान्य प्रवाशांना करण्यात येणारे सहकार्याचे आवाहन असे दृश्य शनिवारी कुंडली-मानेश्वर-पलवाल (केएमपी) महामार्गावर दिसत होते. गाझियाबाद : सरकारने तिन्ही कृषी कायदे मागे घेतल्यानंतर शेतकरी आपआपल्या घरी परततील. या बाबतीत सरकारशी कोणत्याही प्रकारची तडजोड करण्यात येणार नाही. आम्ही २ ऑक्टोबरपर्यंत दिल्लीच्या सीमांवर ठाण मांडून बसणार आहोत, असा निर्धार शेतकरी नेते राकेश टिकैत यांनी शनिवारी पत्रकारांशी बोलताना व्यक्त केला. भोपाळ : कृषिमंत्री नरेंद्र तोमर यांच्या डोक्यात सत्तेची मग्रुरी भिनली आहे, अशी टीका राष्ट्रीय स्वयंसेवक संघाचे ज्येष्ठ नेते रघुनंदन शर्मा यांनी शनिवारी केली. शेतकरी आंदोलनाच्या संदर्भात संघाच्या ज्येष्ठ नेत्याने केंद्रीय मंत्र्यावर उघड हल्ला करण्याचा हा पहिलाच प्रसंग असावा. First Published on February 7, 2021 2:54 am
https://www.loksatta.com/desh-videsh-news/bjp-top-brass-in-huddle-over-farm-protest-fallout-in-fourty-ls-seats-in-jat-belt-dmp-82-2402748/|शेतकरी आंदोलन: लोकसभेच्या ४० जागांवर भाजपाला बसू शकतो फटका|भाजपा नेत्यांनी प्रत्यक्ष जमिनीवर काय परिस्थिती आहे, त्याची पक्ष नेतृत्वाला माहिती दिली.|February 17, 2021 04:03 pm|नव्या कृषी कायद्यांविरोधात शेतकऱ्यांनी एल्गार पुकारला आहे. दोन महिन्यांपेक्षा अधिक कालावधीपासून दिल्लीच्या सीमेवर आंदोलन सुरू असून, त्याचे तीव्र पडसाद निवडणुकांमध्ये उटण्याची भीती बोलून दाखवली जात आहे. विशेषतः पंजाब, हरयाणासह पश्चिम उत्तर प्रदेशात या पट्ट्यात शेतकरी पसरु लागल्यामुळे भाजपा नेत्यांची चिंता वाढली आहे. शेतकऱ्यांचा रोष कमी करण्यासंदर्भात भाजपाच्या वरिष्ठ नेतृत्वाने मंगळवारी हरयाणा, राजस्थान आणि पश्चिम उत्तर प्रदेशातील पक्ष नेत्यांसोबत चर्चा करुन त्यांच्याकडून परिस्थिती समजून घेतली. शेतकरी आंदोलन जाट पट्टयात पसरु लागल्यामुळे भाजपा नेत्यांची चिंता वाढली आहे. भाजपाच्या वरिष्ठ नेतृत्वाने मंगळवारी हरयाणा, राजस्थान आणि पश्चिम उत्तर प्रदेशातील पक्ष नेत्यांसोबत चर्चा करुन त्यांच्याकडून परिस्थिती समजून घेतली. साखर पट्टयात आंदोलक शेतकऱ्यांच्या महापंचायती होत असताना, पक्ष प्रमुख जे.पी.नड्डा आणि गृहमंत्री अमित शाह यांनी आमदार, खासदार आणि जिल्ह्या नेत्यांबरोबर चर्चा केली. केंद्रीय कृषीमंत्री नरेंद्र सिंह तोमर आणि केंद्रीय कृषी राज्यमंत्री संजीव बलियान सुद्धा या बैठकीला उपस्थित होते. तोमर आणि बलियान दोघे जाट समाजातून येतात. कृषी कायद्यामुळे शेतकऱ्यांना होणारे फायदे सांगण्याची मोहिम आणखी तीव्र करा. जेणेकरुन दिशाभूल करणाऱ्यांना लोकांकडूनच उत्तर मिळेल अशी सूचना शाह यांनी बैठकीत पक्ष नेत्यांना केल्याचे सूत्रांनी सांगितले. भाजपा नेत्यांनी प्रत्यक्ष जमिनीवर काय परिस्थिती आहे, त्याची पक्ष नेतृत्वाला माहिती दिल्याचे सूत्रांनी सांगितले. जाट समाजाच्या नाराजीचा या भागातील लोकसभेच्या ४० जागांवर परिणाम होऊ शकतो.त्यामुळे हे आंदोलन आणखी पसरणार नाही, याची भाजपाला काळजी घ्यावी लागणार आहे. स्थानिक नेत्यांना खाप नेत्यांच्या संपर्कात राहण्यास सांगण्यात आले आहे. कृषी कायद्यावरुन लोकांची दिशाभूल होऊ नये, यासाठी उत्तर प्रदेश, पंजाब आणि हरयाणामधील भाजपा पदाधिकाऱ्यांना रणनिती बनवण्याची सूचना करण्यात आली आहे. First Published on February 17, 2021 1:58 pm
https://www.loksatta.com/maharashtra-news/eius-democracy-index-rohit-pawar-slam-to-modi-government-bmh-90-2394787/|…याचं भान राज्यकर्त्यांनी ठेवायला हवं; रोहित पवारांनी मोदी सरकारला सुनावलं|"""लोकशाही मूल्ये हा भारताचा आत्मा असून..."""|February 5, 2021 03:05 pm|देशात शेतकरी आंदोलनावरून रणकंदन सुरू आहे. संसदेपासून गावखेड्यापर्यंत शेतकरी आंदोलन आणि कृषी कायद्यांची चर्चा सुरू असून, जगभरातही याबद्दल बोललं जात आहे. त्यातच केंद्र सरकारकडून लोकशाही अधिकारांची गळचेपी केली जात असल्याचा आरोप विरोधकांकडून सातत्यानं केला जात असून, EIU Democracy Indexचा हवाला देत आमदार रोहित पवार यांनी मोदी सरकारला सुनावलं आहे. काही दिवसांपूर्वी EIU Democracy Index जाहीर झाली आहे. यात जागतिक पातळीवर भारताचं स्थान दोन क्रमांकांनी घसरलं आहे. यावरून राष्ट्रवादीचे आमदार रोहित पवार यांनी मोदी सरकारवर टीका केली आहे. “EIU च्या लोकशाही निर्देशांकात आपल्या देशाची कामगिरी दरवर्षी खालावत असून २०१४ मध्ये असलेलं २७ वं स्थान २०२० मध्ये ५३ पर्यंत घसरलंय. हे नागरिकांसाठी घातक आहे. लोकशाही मूल्ये हा भारताचा आत्मा असून, लोकशाही मूल्यांपेक्षा सत्ता आणि अहंकार मोठा नाही याचं भान राज्यकर्त्यांनी ठेवायला हवं,” असं टीकास्त्र रोहित पवार यांनी डागलं आहे. च्या लोकशाही निर्देशांकात आपल्या देशाची कामगिरी दरवर्षी खालावत असून २०१४ मध्ये असलेलं २७ वं स्थान २०२० मध्ये ५३ पर्यंत घसरलंय. हे नागरिकांसाठी घातक आहे.लोकशाही मूल्ये हा भारताचा आत्मा असून लोकशाही मूल्यांपेक्षा सत्ता आणि अहंकार मोठा नाही याचं भान राज्यकर्त्यांनी ठेवायला हवं. — Rohit Pawar (@RRPSpeaks) नव्या इंडेक्सनुसार भारताची ५३व्या स्थानावर घसरण झाली आहे. भारताचा सध्याचा गुणक्रम ६.६१ इतका आहे. २०१९ साली तो ६.९ इतका होता. तर २०१४ मध्ये ७.९२ इतका होता. या क्रमवारीत २०१४ मध्ये भारत २७ व्या स्थानावर होता. तर २०२०मध्ये ५३ व्या स्थानावर आला आहे. First Published on February 5, 2021 2:58 pm
https://www.loksatta.com/desh-videsh-news/tendulkar-did-not-deserve-bharat-ratna-says-rjd-leader-bmh-90-2395270/|“सचिन तेंडुलकर भारतरत्नसाठी पात्र नाही; त्याऐवजी…”|राजदच्या राष्ट्रीय उपाध्याक्षांची टीका|February 6, 2021 08:38 am|शेतकरी आंदोलनासंदर्भात पॉपस्टार सिंगर रिहानानं ट्विट केल्यानं नव्या चर्चेनं फैर धरला आहे. कला व क्रीडा क्षेत्रातील अनेकांनी ट्विट करत अखंड भारताचा नारा लगावला होता. यात सचिन तेंडुलकरनंही ट्विट करत अप्रत्यक्षपणे रिहानावर टीका केली होती. त्यामुळे सचिनविरोधात रोष व्यक्त होताना दिसत आहेत. त्यातच आता माजी खासदाराने सचिन भारतरत्नसाठी लायक नव्हता, असं म्हटलं आहे. राजदचे राष्ट्रीय उपाध्यक्ष आणि राज्यसभेतील माजी खासदार शिवानंद तिवारी यांनी हे विधान केलं आहे. सचिन तेंडुलकरच्या ट्विटवर टीका करताना तिवारी यांनी सचिनला देण्यात आलेल्या भारतरत्नबद्दल भाष्य केलं आहे. माध्यमांशी बोलताना तिवारी म्हणाले,”शेतकरी गावात राहतात आणि त्यांना ट्विटरबद्दल माहिती नाही. तिथे काय लिहिलं जातं हे त्यांना माहिती नाही. दोन परदेशी व्यक्तींनी शेतकऱ्यांना पाठिंबा दिला की, लगेच सचिन तेंडुलकरने वादात उडी घेतली. तेंडुलकर अनेक उत्पादनांचा ब्रॅण्ड अॅम्बेसेडर आहे आणि त्यामुळे तो भारतरत्नसाठी पात्र नाही. त्यापेक्षा मेजर ध्यानचंद यांच्यासारखे अनेकजण भारतरत्नसाठी पात्र असून, त्यांना मिळायला हवा,” असं म्हणत तिवारी यांनी टीका केली आहे. तिवारी यांच्या विधानानंतर भाजपा व जदयूनं त्यांच्यावर टीका केली आहे. भाजपाचे प्रवक्ते निखील आनंद यांनी तिवारी यांना सवाल केला आहे. “जर सचिन तेंडुलकर पात्र नाही, तर मग भारतरत्नसाठी कोण पात्र आहे? तिवारी यांना काय बोलावं हे कळत नाहीये. त्यांना चांगल्या मानसोपचार तज्ज्ञांची गरज आहे,” अशी टीका आनंद यांनी केली आहे. जदयूचे प्रवक्ते निखील मंडल यांनीही तिवारी यांच्यावर निशाणा साधला आहे. “जर सचिन त्याने केलेल्या असामान्य पराक्रमासाठी भारतरत्नसाठी पात्र नाही, मग मैदानावर खेळाडूंसाठी पाण्याची बॉटल घेऊन जाणाऱ्याला द्यायला पाहिजे का? सचिननं विवेकी मतं मांडलं आहे. भारतीय त्यांचे प्रश्न सोडवण्यासाठी सक्षम आहेत, यात काहीच चुकीचं नाही,” असं म्हणत मंडल यांनी तिवारींच्या विधानाला उत्तर दिलं आहे. “भारताच्या सार्वभौमत्वाशी तडजोड मान्य नाही. बाह्यशक्ती बघ्याच्या भूमिकेत राहू शकतात, पण हस्तक्षेप करु शकत नाहीत. भारतीयांना देशाबद्दल माहित आहे आणि देशवासीयांनी निर्णय घ्यायला हवा. देश म्हणून आपण सर्व एकत्र राहूया” असं ट्विट तेंडुलकरने म्हटलं होतं. First Published on February 6, 2021 8:36 am
https://www.loksatta.com/maharashtra-news/my-statement-was-distorted-i-said-bjps-it-cell-should-be-investigated-anil-deshmukh-msr-87-2401382/|“माझ्या वक्तव्याचा विपर्यास करण्यात आला; लता मंगेशकर आमचे दैवत…”|"गृहमंत्री अनिल देशमुख यांनी पत्रकारपरिषदेत केला खुलासा, जाणून घ्या आणखी काय म्हणाले... 
"|February 15, 2021 05:59 pm|“शेतकरी आंदोलनाच्या मुद्यावर सेलिब्रिटीजनी केलेल्या ट्विटसंदर्भात माझ्या वक्तव्याचा विपर्यास करण्यात आला. सेलिब्रिटीजची चौकशी करा, असे माझे आदेश नव्हते. या प्रकरणात भाजपाच्या आयटी सेलचा सहभाग असण्याची शक्यता वाटल्याने मी त्यांच्या चौकशीचे आदेश दिले होते. लता मंगेशकर आमचे दैवत आहेत.” असं आज(सोमवार) राज्याचे गृहमंत्री अनिल देशमुख यांनी माध्यमांशी बोलाताना सांगितलं. तसेच, “सचिन तेंडुलकर यांना संपूर्ण देशातील जनता मानत असल्याने त्यांच्या चौकशीचा प्रश्नच उद्भवत नाही. या ट्विट प्रकरणात भाजपाच्या आयटी सेलचा प्रमुख आणि इतर १२ इन्फ्लुएन्सरचा समावेश असल्याचे महाराष्ट्र पोलिसांच्या प्राथमिक तपासात समोर आले आहे. त्यानुसार पोलीस कार्यवाही करत आहेत.” असं देखील यावेळी गृहमंत्री अनिल देशमुख म्हणाले आहेत. शेतकरी आंदोलनाच्या मुद्यावर सेलिब्रिटीजनी केलेल्या ट्विटसंदर्भात माझ्या वक्तव्याचा विपर्यास करण्यात आला. सेलिब्रिटीजची चौकशी करा, असे माझे आदेश नव्हते. या प्रकरणात भाजपच्या आयटी सेलचा सहभाग असण्याची शक्यता वाटल्याने मी त्यांच्या चौकशीचे आदेश दिले होते. लता मंगेशकर आमचे दैवत (१/२) — ANIL DESHMUKH (@AnilDeshmukhNCP) दिल्लीच्या वेशीवर सुरु असलेल्या शेतकरी आंदोलनावर इंटरनॅशनल पॉप स्टार रिहानाने ट्विट केलं आणि देशभरात एकच चर्चा सुरु झाली. यानंतर अनेक खेळाडू तसंच बॉलिवूड सेलिब्रिटींनी ट्विट करत आपला देश विभागण्याचा प्रयत्न होत असून तसं होऊ देऊ नका असं आवाहन केलं होतं. मात्र यावेळी काही सेलिब्रिटींचं ट्विट हे समान असल्याने अनेकांच्या भुवया उंचावल्या होत्या. मोदी सरकारने ट्विट करण्यासाठी खेळाडू तसंच सेलिब्रिटींवर दबाव टाकल्याचा आरोप विरोधकांकडून करण्यात आला. दरम्यान राज्याचे गृहमंत्री अनिल देशमुख यांनी सेलिब्रिटींच्या ट्विटची चौकशी करणार असल्याचं सांगितलं होतं. झूम मीटिंदरम्यान काँग्रेसकडून सेलिब्रिटींच्या ट्विटचा मुद्दा उपस्थित करण्यात आला. सेलिब्रिटींवर दबाव टाकण्याता आला होता याबद्दल माहिती घ्यावी अशी मागणी काँग्रेसने केली. त्यावर अनिल देशमुख यांनी गुप्तहेर विभाग यासंबंधी तपास करणार असल्याची माहिती दिली होती. यावरून भाजपाने आक्रमक भूमिका घेत अनिल देशमुख यांच्यावर जोरदार टीका सुरू केली होती. विरोधी पक्षनेते देवेंद्र फडणवीस यांच्यासह अतुल भातखळकर व आशिष शेलार यांनी त्यांच्यावर निशाणा साधला होता. “संतापजनक! कुठे गेला मराठीबाणा? कुठे गेला महाराष्ट्रधर्म? भारतरत्नांची चौकशी करणारे असे ‘रत्न’ देशात कुठेही सापडणार नाहीत. निषेध करावा तितका थोडा! या सरकारचे डोके ठिकाणावर आहे काय?” असं फडणवीस यांनी ट्विट केलं होतं. First Published on February 15, 2021 5:20 pm
https://www.loksatta.com/mumbai-news/helped-to-sharjeel-for-runaway-and-stand-the-bharat-ratna-in-the-accuseds-cage-shelar-msr-87-2396622/|“शर्जिलला पळून जायला मदत करणार आणि भारतरत्नांना मात्र आरोपीच्या पिंजऱ्यात उभे करणार?”|"वा रे वा! महाराष्ट्राचे कारभारी लयभारी!... असं म्हणत मुख्यमंत्री उद्धव ठाकरेंवर साधला आहे निशाणा
"|February 8, 2021 05:31 pm|शेतकरी आंदोलनाच्या पार्श्वभूमीवर मोदी सरकारने ट्विट करण्यासाठी खेळाडू तसंच सेलिब्रिटींवर दबाव टाकल्याचा आरोप विरोधकांकडून करण्यात येत आहे. या पार्श्वभूमीवर राज्याचे गृहमंत्री अनिल देशमुख यांनी सेलिब्रिटींच्या ट्विटची चौकशी करणार असल्याचं सांगितलं आहे. या मुद्यावरूनव आता भाजपाने आक्रमक भूमिका घेतल्याचं दिसून येत आहे. भाजपा नेते आशिष शेलार यांनी या मुद्य्यावरून मुख्यमंत्री उद्धव ठाकरे यांच्यावर निशाणा साधल्याचे दिसून येत आहे. “कसाबला बिर्याणी खायला घालणाऱ्या आणि याकुबच्या फाशीला विरोध करणाऱ्या काँग्रेससोबत सत्तेत बसल्यावर..आझाद काश्मीर मागणाऱ्या मेहक प्रभूला सोडून देणार, शर्जिलला पळून जायला मदत करणार आणि भारतरत्नांना मात्र आरोपीच्या पिंजऱ्यात उभे करणार? वा रे वा! महाराष्ट्राचे कारभारी लयभारी!” अशा शब्दांत ट्विट करून आशिष शेलार यांनी टीका केली आहे. कसाबला बिर्याणी खायला घालणाऱ्या आणि याकुबच्या फाशीला विरोध करणाऱ्या काँग्रेससोबत सत्तेत बसल्यावर.. आझाद काश्मीर मागणाऱ्या मेहक प्रभूला सोडून देणार, शर्जिलला पळून जायला मदत करणार आणि भारतरत्नांना मात्र आरोपीच्या पिंजऱ्यात उभे करणार? वा रे वा! महाराष्ट्राचे कारभारी लयभारी! 2/2 — Adv. Ashish Shelar – ॲड. आशिष शेलार (@ShelarAshish) तसेच, “आपल्या देशातंर्गत विषयात नाहक नाक खूपसणाऱ्या परदेशी पाँप स्टारना रोखठोक उत्तर दिले म्हणून आता महाराष्ट्र सरकारचे गृहमंत्री भारतरत्न सचिन तेंडुलकर आणि लता मंगेशकरजी यांच्या ट्विटची चौकशी करणार असे भयंकर वृत्त आताच समजले.” असं म्हणत शेलार यांनी गृहमंत्री अनिल देशमुख यांनी घेतलेल्या निर्णयावर प्रतिक्रिया दिली आहे. आपल्या देशातंर्गत विषयात नाहक नाक खूपसणाऱ्या परदेशी पाँप स्टारना रोखठोक उत्तर दिले म्हणून आता महाराष्ट्र सरकारचे गृहमंत्री भारतरत्न सचिन तेंडुलकर आणि लता मंगेशकरजी यांच्या ट्विटची चौकशी करणार असे भयंकर वृत्त आताच समजले. 1/2 — Adv. Ashish Shelar – ॲड. आशिष शेलार (@ShelarAshish) आशिष शेलार माध्यमांशी बोलताना म्हणाले, “या सरकारचं डोकं ठिकाणावर आहे का? प्रश्न विचारायची वेळ आता आलेली आहे. आपल्या देशाच्या अतंरर्गत विषयात परकीयांनी बोलू नये. असं जर म्हटलं तर सचिन तेंडुलकर किंवा लता मंगेशकर यांच्या ट्विटवर चौकशी महाविकासआघाडीचे या सरकारमधील बसलेली मंडळी करणार, तशी मागणी करणार. पण या स्वतंत्र भारतात आझाद काश्मीरचा बॅनर घेऊन जर कुणी मेहक प्रभू उभी राहिली, तर तिची चौकशी बंद होणार तिची सुटका होणार. कसाबला बिर्याणी खाऊ घालणाऱ्यांचं समर्थन मिळाल्यावर, ज्या याकूबने मुंबईवर हल्ला केला देशावर हल्ला केला. त्याची शिक्षा माफ करा असं म्हणणाऱ्यांबरोबर शिवसेना सत्तेत बसणार. पण जे केवळ महाराष्ट्राचे भूषण नाही तर भारतरत्न आहेत. अशा लता मंगेशकर व सचिन तेंडुलकर यांच्या ट्विटवर चौकशीची मागणी करणार आणि गृहमंत्री त्याच्यावर कायदेशीर कारवाई करू असं म्हणणार, या पेक्षा संतापजनक आणि हीन दर्जाचं राजकारण या महाराष्ट्रात कुणी पाहिलं नाही. सगळ्यात मोठं दुर्देवं आहे. या महाराष्ट्राचे मुख्यमंत्री उद्धव ठाकरे आहेत, त्यावेळी सचिन तेंडुलकर व लता मंगेशकर यांच्यावर चौकशीचा फेरा घाला याबद्दलची चर्चा होते. उद्धव ठाकरे उत्तर द्या..अशी आमची मागणी आहे.” तसेच, “मला वाटतं कुणी कोणाबद्दल काय ट्विट केलं पाहिजे, हा ज्याचा त्याचा प्रश्न आहे. ज्या पद्धतीचं ट्विट लता मंगेशकर व सचिन तेंडुलकर यांनी केलं. त्यामध्ये कुणाची बाजू व कुणाच्या विरोधात न म्हणता आमच्या अंतर्गत विषयात बोलू नका, आम्ही एक आहोत. आम्ही एक आहोत म्हटल्यावर यांच्या पोटात दुखण्याची गरजच काय? आम्ही एकाच दिलाने विचार करू, आमचं आम्ही बघून घेऊ हे म्हटल्यावर काँग्रेस, शिवसेना, राष्ट्रवादी व राजू शेट्टी यांना त्रास का होतो आहे. या सर्वांची ही इच्छा आहे का? आमच्या शेतकऱ्यांचे व आमच्या देशाताली प्रश्नावर परदेशात चर्चा व्हावी. अजून नेहरू मनोवृत्तीतून काँग्रेस बाहेर पडली नाही आणि आज काँग्रेसबरोबर शिवसेना देखील मिळालेली आहे.” असं देखील शेलार यांनी यावेळी बोलून दाखवलं. झूम मीटिंदरम्यान काँग्रेसकडून सेलिब्रिटींच्या ट्विटचा मुद्दा उपस्थित करण्यात आला. सेलिब्रिटींवर दबाव टाकण्याता आला होता याबद्दल माहिती घ्यावी अशी मागणी काँग्रेसने केली. त्यावर अनिल देशमुख यांनी गुप्तहेर विभाग यासंबंधी तपास करणार असल्याची माहिती दिली आहे. यावेळी खासकरुन अक्षय कुमार आणि सायना नेहवालच्या ट्विटचा उल्लेख करण्यात आला. दोन्ही ट्विटमध्ये असणाऱ्या साधर्म्य आश्चर्यकारक असल्याचं सांगण्यात आलं. अमेरिकन पॉपस्टार रिहानानं शेतकरी आंदोलनासंदर्भात ट्विट केल्यानंतर परराष्ट्र व्यवहार मंत्रालयाने स्पष्ट शब्दात उत्तर दिलं होतं. परराष्ट्र मंत्रालयाच्या उत्तरानंतर देशातील कला व क्रीडा क्षेत्रातील अनेक मान्यवरांनी ट्विट करत देशाच्या अखंडतेचा पुनरुच्चार केला होता. यात भारतरत्न सचिन तेंडुलकर आणि लता मंगेशकर यांनीही ट्विट केलं होतं. First Published on February 8, 2021 5:04 pm
https://www.loksatta.com/vishesh-news/article-on-insecure-nationalism-fear-abn-97-2397497/|असुरक्षित राष्ट्रवादाचे सावट!|शेतकरी आंदोलनाबद्दल रिहाना या गायिकेने  केलेल्या एका ट्वीटमुळे भारताचे परराष्ट्र मंत्रालय हलले.|February 10, 2021 12:31 am|संघ-भाजपचा राष्ट्रवाद हा राष्ट्रवादाची रेष मध्ययुगीन इतिहासापर्यंत नेतो. त्यामुळेच हा राष्ट्रवाद कमालीच्या मानसिक असुरक्षिततेत अडकलेला राहतो. संघ-भाजपचा हा राष्ट्रवाद शत्रू देशाबाहेर शोधत नाही, तर भारतीयांमध्येच शोधत असतो. म्हणूनच आपल्याच देशातील लोकांना राष्ट्रविरोधी ठरवले जाणे ही बाब गेल्या काही वर्षांत नित्याची बनत चालली आहे.. राष्ट्रवादामुळे जगभर अनेकदा मोठा अन्याय आणि हिंसा घडली असली आणि  राष्ट्रवाद व देशाचा आर्थिक विकास यांच्यात कोणतेही नाते नसले तरीही राष्ट्रवादाची भावना देशाच्या शत्रूशी लढताना मोठी मानसिक ऊर्जा पुरवते. राष्ट्रवादात ही एक विधायक क्षमता असते. पण २०१४ सालापासून आपल्यावर प्रभाव गाजवत असलेल्या संघ-भाजपाच्या राष्ट्रवादात कमालीची असुरक्षितता आहे. या राष्ट्रवादाच्या अंतरंगात  थोडेसे खोल डोकावले तर लक्षात येईल की, मानसिक असुरक्षितता  आणि त्याबरोबर येणारी ‘शत्रूकेंद्रितता’ हा या राष्ट्रवादाचा गाभा आहे. शेतकरी आंदोलनाबद्दल रिहाना या गायिकेने  केलेल्या एका ट्वीटमुळे भारताचे परराष्ट्र मंत्रालय हलले. देशाच्या गृहमंत्र्यांना राष्ट्रीय ऐक्याचा निर्धार देशाला आणि जगाला सांगावा  लागला. गंमत म्हणजे रिहानाने या ट्वीटमध्ये शेतकरी आंदोलनाला पाठिंबा दिलेला नव्हता, तर आंदोलनस्थळी सरकारने जी इंटरनेटबंदी केली आहे त्यावर  प्रश्न  उपस्थित केले होते. तिच्या  प्रश्नाला समाधानकारक उत्तर देता येत नाही म्हणून रिहानाचे ट्वीट हे एका परकीय व्यक्तीने भारताच्या अंतर्गत प्रश्नावर केलेले भाष्य आहे  हे  लोकांच्या मनावर ठसवून राष्ट्रवादाचे कार्ड खेळणे गृहमंत्र्यांना भाग होते. पण हे जरी एक कारण असले तरी त्यापेक्षाही एक खोलवरचे कारणदेखील यात आहे. ते असे की, जग काय म्हणेल याबद्दल संघ- भाजपचा हा राष्ट्रवाद सदैव चिंतेत असतो. याचे कारण या राष्ट्रवादाने ‘विश्वगुरू’ असण्याचे ओझे सदैव बाळगले आहे. हे खरे आहे की आपल्या समाजाला हजारो वर्षांचा इतिहास आणि परंपरा आहे. पण याचा अर्थ असा नाही की सर्व ज्ञान, शहाणपण आणि मूल्ये ही या देशातील लोकांनी आपल्या परंपरेतूनच घेतली पाहिजेत. पण हा राष्ट्रवाद असे मानतो की, भारताने कोणे एकेकाळी जीवनाच्या सर्वच क्षेत्रांत प्रचंड प्रगती केली होती आणि ती सर्व भौतिक व बौद्धिक समृद्धी परकीय आक्रमणाने नष्ट झाली. आणि असे असल्याने जगाकडून काही शिकण्याचा प्रश्न येतोच कोठे? उलट, आपण विश्वगुरू होतो, आणि असणार आहोत. पण अशी समज जरी बाळगलेली असली तरी प्रत्यक्षात ज्ञान, विज्ञान आणि भौतिक समृद्धीच्या बाबतीत आपला देश प्रगत देशांच्या मानाने खूप मागे आहे हे सत्य तर नाकारता येत नाही. समज आणि वास्तव यांच्या ताणातून न्यूनगंड आणि आक्रमकता यांचे विचित्र मिश्रण तयार होते. आणि मग आपल्या संवेदनशीलतेचा अतिरेक होतो. ‘कोण ती चिमुरडी रिहाना? विश्वगुरू असलेल्या देशाला लोकशाही, स्वातंत्र्याचे धडे देते म्हणजे काय?’ अशी भावना निर्माण होते. पण ‘विश्वगुरू’चे ओझे बाळगल्याने  जग काय म्हणेल याला नको तितके महत्त्व येते. म्हणूनच रिहानाला जगभर असलेल्या अफाट लोकप्रियतेकडे दुर्लक्षदेखील करता येत नाही. मग राष्ट्रवादाचा आधार घ्यावा लागतो आणि रिहानाचे परकीय असणे ठसवावे लागते. रिहानाबद्दलच्या सरकारच्या या भूमिकेतील विसंगतीकडे काहींनी लक्ष वेधले आहे. ती विसंगती अशी की, भारताचे पंतप्रधान जर अमेरिकेत  निवडणुकीच्या काळात ‘अगली बार ट्रम्प सरकार’ अशी घोषणा देऊ शकतात, तर रिहानावर आक्षेप घेण्याचा आपल्याला नैतिक अधिकार तरी काय? सरकारला या प्रश्नाचे उत्तर देणे अवघड आहे. पण नरेंद्र मोदींच्या ‘अगली बार’च्या घोषणेतदेखील संघ-भाजपच्या राष्ट्रवादातील न्यूनगंडाचे दर्शन होते. आपण जरी विश्वगुरू आहोत असे मानत असलो तरी अमेरिका आपल्यापेक्षा कितीतरी समृद्ध आणि सामर्थ्यवान देश आहे. त्या देशातील नागरिकांची सरासरी मिळकत आपल्यापेक्षा तेहतीस पट जास्त आहे. इतक्या श्रीमंत देशाचा राष्ट्रपती निवडून येण्यासाठी आपल्याकडे अपेक्षेने पाहतो आणि आपल्या देशाच्या त्या देशात स्थायिक झालेल्या   लोकांवर प्रभाव टाकून आपण ते कदाचित साध्यदेखील करू शकतो याची जाणीव मोदींना होती. एका श्रीमंत देशातील राजकारणावर प्रभाव टाकण्याचा मोह त्यांना आवरला नाही. या निवडणुकीत जर ट्रम्प पराभूत झाले तर आपली ही कृती आपल्या देशासाठी कमालीची अहितकारक ठरू शकते याचे भानदेखील त्यांना उरले नाही. आपल्या पंतप्रधानांची ही चूक खरे तर त्यांना   ‘विश्वगुरूवादी’ राष्ट्रवादामुळे आलेली ग्लानी होती. नेहरू, पटेल, महात्मा गांधी यांचा राष्ट्रवाद हा राष्ट्रवादाची रेष १५ ऑगस्ट १९४७ ला आखतो. ब्रिटिश सत्तेविरुद्धचा लढा या राष्ट्रवादाच्या केंद्रस्थानी होता. मात्र, ब्रिटिशांच्या आगमनामुळे आपल्या देशाला झालेल्या युरोपातील प्रबोधनाच्या मूल्यांचा परिचय आणि लाभदेखील हा राष्ट्रवाद मोकळेपणाने स्वीकारतो. १५ ऑगस्ट १९४७ नंतर भारतात असलेले सर्व नागरिक हे समान दर्जाचे भारतीय आहेत असे हा राष्ट्रवाद मानतो. परंतु संघ- भाजपचा राष्ट्रवाद हा राष्ट्रवादाची रेष मध्ययुगीन इतिहासापर्यंत नेतो. पूर्वी कधीकाळी हा प्रदेश सर्वार्थाने कमालीचा प्रगत होता, परकीय आक्रमणांमुळे या प्रगतीचा ऱ्हास झाला असा समज बाळगणे मग त्यांना शक्य होते. सदैव मध्ययुगीन वा त्याहीपूर्वीच्या इतिहासात रमणे ही या राष्ट्रवादाची मानसिक गरज आहे. पण त्यामुळेच हा राष्ट्रवाद कमालीच्या मानसिक असुरक्षिततेत अडकलेला राहतो. या इतिहासाचे कोणतेही वेगळे आकलन हे त्यांना त्यांच्या राष्ट्रवादाला दिले गेलेले आव्हान वाटते. म्हणून  दलितांची एल्गार परिषद ही त्यांना राष्ट्रविरोधी कृती वाटते. राष्ट्रवादाच्या कोणत्याही प्रकारात एक प्रकारची शत्रुकेंद्रितता असते. परंतु संघ-भाजपचा राष्ट्रवाद मात्र शत्रू देशाबाहेर शोधत नाही, तर भारतीयांमध्येच शोधत असतो. तो सदैव शत्रूच्या  शोधात असतो. २०१४ नंतर आपल्याच देशातील लोकांना राष्ट्रविरोधी ठरवले जाणे ही नित्याची बाब बनली आहे. आणि एकदा का राष्ट्रवादाचा असा उपयोग करण्याची मोकळीक घेतली की राजकीयदृष्टय़ा अडचणीत आल्यावर राष्ट्रवादाचे  हे हत्यार आपल्या  विरोधकांवर सहजपणे चालविण्याचा मोह होतो. वास्तविक पाहता जेव्हा शेतकरी आंदोलन खलिस्तानवाद्यांशी जोडण्याचा प्रयत्न झाला तेव्हाच पंतप्रधानांनी किंवा भाजपच्या ज्येष्ठ नेत्यांनी असे आरोप करणाऱ्यांची कानउघाडणी करायला हवी होती. या विषयाची संवेदनशीलता पाहता असे होणे आवश्यक होते. पण तसे घडले नाही. उलट, त्याला प्रोत्साहन दिले गेले. इतके, की देशाच्या राष्ट्रपतींना आणि पंतप्रधानांना राष्ट्रध्वजाचा न घडलेला अपमानदेखील भाषणात बोलून दाखविण्याइतका वेदनादायी वाटला. मानसिक असुरक्षितता हे या राष्ट्रवादाचे व्यवछेदक लक्षण असल्याने या राष्ट्रवादाचा असा वापर अपरिहार्य असतो. २०१६ सालानंतर ढासळत गेलेली भारतीय  अर्थव्यवस्था करोनानंतर तर आणखीनच वाईट अवस्थेला गेली आहे. तरुणांवर बेकारीचे संकट घोंघावतेय. अशा वेळेस गरज आहे ती सर्व समाजघटकांना एकत्र घेऊन चालण्याची. कोण कोठून आला, कधी आला, याची चर्चा करणाऱ्या मध्ययुगीन काळात रमणाऱ्या राष्ट्रवादाची नाही, तर आपण सर्वानी मिळून कोठे जायचे आहे याची काळजी वाहणाऱ्या राष्ट्रवादाची या देशाला कधी नव्हे इतकी आज गरज आहे. लेखक आर्थिक आणि सामाजिक प्रश्नांवर लेखन करतात. ईमेल :  milind.murugkar@gmail.com First Published on February 10, 2021 12:04 am
https://www.loksatta.com/desh-videsh-news/greta-thunberg-farm-protest-toolkit-ravi-broke-down-during-the-hearing-bmh-90-2400993/|‘ग्रेटा टूलकिट’ प्रकरण : न्यायालयात बोलताना दिशाचे डोळे आले भरून; म्हणाली…|‘फ्रायडेज फॉर फ्यूचर इंडिया’ संघटनेची संस्थापक असलेल्या दिशावर टूलकिटमध्ये बदल केल्याचा आहे आरोप|February 15, 2021 10:24 am|पर्यावरण कार्यकर्ती ग्रेटा थनबर्गने शेतकऱ्यांबद्दल ट्विट केलेल्या टूलकिट प्रकरणी पोलिसांनी कारवाई केली. बंगळुरुतील दिशा रवी या २२ वर्षीय पर्यावरण कार्यकर्तीला दिल्ली पोलिसांनी शनिवारी अटक केली. तिच्यावर टूलकिटमध्ये बदल केल्याचा आणि पुढे पाठवल्याचा आरोप आहे. दरम्यान, दिशाला पोलिसांनी न्यायालयात हजर केलं. न्यायालयात बोलताना दिशाचे डोळे भरून आले. शेतकरी आंदोलनाला पाठिंबा देताना स्वीडिश पर्यावरण कार्यकर्ती ग्रेटा थनबर्ग कथित ‘टूलकिट’ ट्विट केलं होतं. या टूलकिट प्रकरणी दिल्ली पोलिसांनी ४ फेब्रुवारी रोजी गुन्हाही दाखल केला होता. गुन्हा दाखल केल्याच्या दहा दिवसानंतर पोलिसांनी बंगळुरूतील दिशा रवी या पर्यावरण कार्यकर्तीला चौकशीसाठी ताब्यात घेतलं. त्यानंतर अटक केली. अटक करण्यात आल्यानंतर दिल्ली पोलिसांनी दिशाला दिल्लीतील पटियाला हाऊस न्यायालयासमोर हजर केलं. न्यायाधीश देव सरोहा यांच्यासमोर या प्रकरणी सुनावणी झाली. सुनावणीवेळी न्यायालयात बोलताना दिशाचे डोळे भरून आले. ती म्हणाली,”आपण कोणत्याही कटात वा गटामध्ये सहभागी नाही. मी फक्त शेतकऱ्यांना पाठिंबा देत आहे… कारण ते आपलं भविष्य आहेत. आपल्या अन्नाची गरज आहे आणि शेतकरीच आहेत जे आपल्याला अन्न पुरवतात. आपण कोणतीही टूलकिट तयार केली नव्हती. त्या कागदपत्रामध्ये आपण फक्त दोन बदल केले होते,” असं दिशाने न्यायालयाला सांगितलं. शेतकरी आंदोलनासंदर्भात ‘टूलकिट गूगल डॉक्युमेंट’ तयार करण्यात आणि ते प्रसारित करण्यात तिचा सहभाग असल्याचे स्पष्ट झाल्यानंतर दिशाला अटक करण्यात आल्याचे वरिष्ठ पोलीस अधिकाऱ्याने रविवारी सांगितले. दिशा रवी हिला न्यायालयाने पाच दिवसांची पोलीस कोठडी दिली. दिशा बेंगळूरुमध्ये राहत होती. तिने एका खासगी महाविद्यालयातून ‘उद्योग प्रशासन’ या विषयात पदवी संपादन केली आहे. ‘फ्रायडेज फॉर फ्यूचर इंडिया’ या संघटनेची ती संस्थापक सदस्य असून, पर्यावरणवादी कार्यकर्ती आहे. First Published on February 15, 2021 9:39 am
https://www.loksatta.com/desh-videsh-news/union-ministers-ravi-shankar-prasad-piyush-goyal-smriti-irani-are-now-on-american-twitter-akp-94-2400863/|‘टिवटिव’ थांबवा, ‘कू-कू’चा बोलबाला!|ट्विटरला समर्थ पर्याय म्हणून सुचविले जात असलेले ‘कू’ हे आत्मनिर्भर भारताच्या घडणीतील एक पुढचे पाऊल म्हणून सरकारकडून ठसविले जात आहे.|February 15, 2021 12:45 am|दिल्लीच्या सीमांवर ८० दिवसांपासून अधिक काळ ठिय्या देत बसलेले शेतकरी आंदोलक, प्रजासत्ताकदिनी दिल्लीत शेतकरी संघटनांनी काढलेल्या ट्रॅक्टर मोर्चाला लागलेले हिंसक वळण, आंदोलकांना आखून दिलेल्या मार्गाबाहेर असलेल्या लाल किल्ल्यावर काही गटांनी केलेली निदर्शने, फडकण्यात आलेले झेंडे या सर्व घटनांच्या पार्श्वभूमीवर समाजमाध्यमे, विशेषत: ट्विटर-फेसबुकसारख्या अभिव्यक्तीच्या जागतिक व्यासपीठांचे बातमी किंवा विचारांच्या प्रसार-प्रचारातील कळीचे स्थान पुन्हा चर्चेत आले आहे. अमेरिकेतील कॅपिटॉल हिंसाचारातही हा मुद्दा अधोरेखित झाला. खोटा किंवा कलहाला कारणीभूत ठरणारा प्रचार, खोडसाळ चर्चा यांना आवर घालणे हे जगभरातील सर्वच देशांच्या सरकारांपुढील सध्याचे मोठे आव्हान असताना दुसरीकडे अभिव्यक्ती आणि प्रचारस्वातंत्र्याचा मुद्दाही चर्चेच्या ऐरणीवर आणला जात आहे. दिल्ली हिंसाचाराच्या पार्श्वभूमीवर भारत सरकारने ट्विटर या मायक्रो ब्लॉगिंग साइटला शेतकरी आंदोलनाशी संबंधित एक हजाराहून अधिक ट्विटर खात्यांवर निर्बंध लादण्यास सांगितले आहे. त्याला ट्विटरकडून अपेक्षित प्रतिसाद न मिळाल्याने अमेरिकेतील कॅपिटॉल हिंसाचारादरम्यान तत्कालीन राष्ट्राध्यक्ष डोनाल्ड ट्रम्प यांचे खाते तातडीने बंद करणाऱ्या कंपनीने दिल्ली हिंसाचाराबाबत वेगळी भूमिका घेतल्याचा आक्षेप घेतला जात आहे. भारत सरकार आणि ट्विटर यांच्यात हा वाद सुरू असताना भारतातील अन्य एका ठळक घटनेने समाजमाध्यमांचे आणि माध्यमांचे लक्ष वेधून घेतले आहे. ती घटना म्हणजे केंद्र सरकारचे काही प्रमुख मंत्री, विभाग आणि निती आयोगाने सुरू केलेला ‘कू’ या खास देशी अ‍ॅपचा उघड पुरस्कार. ट्विटरला समर्थ पर्याय म्हणून सुचविले जात असलेले ‘कू’ हे आत्मनिर्भर भारताच्या घडणीतील एक पुढचे पाऊल म्हणून सरकारकडून ठसविले जात आहे. ट्विटरप्रमाणे एक पक्षीच ‘कू’चे मानचिन्ह असून त्याचा रंग मात्र पिवळा आहे. हे अ‍ॅप २०२० च्या आरंभी सुरू झाले, पण आत्मनिर्भर भारत स्पर्धेतील यशामुळे ते प्रसिद्धीस आले. अप्रमेय राधाकृष्ण आणि मयांक बिडवट्का या दोन व्यावसायिकांनी भागीदारीत ‘कू’ची उभारणी केली. राधाकृष्ण यांनीच ‘टॅक्सी फॉर शुअर’ या ऑनलाइन टॅक्सीबुकिंग सेवेचीही सुरुवात केली होती. ही सेवा नंतर ओला कॅबने खरेदी केली. बॉम्बिनेट टेक्नॉलॉजिस प्रा. लि. ही ‘कू’ची मूळ कंपनी असून याच कंपनीने ‘कोरा’चा भारतीय अवतार ‘व्होकल’ सुरू केला. क्रन्चबेसकडील तपशिलानुसार, या कंपनीने ब्लूम व्हेन्चर्स, कलारी कॅपिटल आणि अ‍ॅसेल पार्टनर्स इंडिया लि. यांसारख्या काही गुंतवणूकदारांकडून सीरिज-ए निधी उभा केला. या महिन्याच्या आरंभी जाहीर केल्याप्रमाणे टीव्ही मोहनदास पै (इन्फोसिसचे माजी मुख्य वित्त अधिकारी) यांच्या थ्रीवनफोर कॅपिटल कंपनीनेही बॉम्बिनेट टेक्नॉलॉजिसमध्ये गुंतवणूक केली आहे, असे ‘इंडियन एक्स्प्रेस’मध्ये प्रसिद्ध झाले आहे. चीनने निर्माण केलेल्या अ‍ॅपद्वारे भारताच्या सुरक्षेला धोका निर्माण होण्याची शक्यता लक्षात घेता भारत सरकारने चिनी अ‍ॅपवर बंदी आणली होती. भारत सरकारच्या ‘आत्मनिर्भर अ‍ॅप इनोव्हेशन चॅलेंज’मध्ये भारतात निर्माण केलेल्या ‘कू’सह झोहो आाणि चिंगारी या अ‍ॅपनेही यश मिळविले. त्यानंतर पंतप्रधान नरेंद्र मोदी यांनी आपल्या ‘मन की बात’ या लोकसंवाद कार्यक्रमात कू अ‍ॅपचा गौरवपूर्ण उल्लेख केला होता. केंद्रीय मंत्र्यांसह कर्नाटकचे मुख्यमंत्री येडियुरप्पा, इशा फाऊंडेशनचे जग्गी वासुदेव यांसारख्या दिग्गजांनी ट्विटरऐवजी ‘कू’ची वाट धरली आहे. माहिती तंत्रज्ञान विभाग, भारतीय पोस्ट खाते, निती आयोग आदी सरकारी विभागांची खाती ‘कू’वर उघडली जात आहेत.  ट्विटरला देशी पर्याय म्हणून सरकारकडून ‘कू’चा पुरस्कार केला जात असल्याचे स्पष्ट होते. माहिती-तंत्रज्ञान खात्याने अमेरिकेतील कंपनी असलेल्या ट्विटरला बजावले आहे की, त्यांना सरकारच्या निर्देशांचे पालन करावेच लागेल. तसे न केल्यास दंडात्मक कारवाईसोबतच आयटी कायदा कलम ६९-अनुसार अधिकाऱ्यांना सात वर्षांपर्यंत कारावास घडू शकतो. First Published on February 15, 2021 12:45 am
https://www.loksatta.com/anvyartha-news/article-on-municipal-corporation-in-punjab-undisputed-dominance-of-the-congress-abn-97-2403853/|पंजाबची ‘उपांत्य फेरी’|शहरी आणि निमशहरी या दोन्ही स्थानिक स्वराज्य संस्थांमध्ये राज्यातील सत्ताधारी काँग्रेसला एकतर्फी यश मिळाले.|February 19, 2021 12:02 am|  केंद्र सरकारच्या तीन कृषी कायद्यांच्या विरोधात दिल्लीच्या सीमेवर गेले ८५ दिवस सुरू असलेल्या शेतकऱ्यांच्या आंदोलनाची धग पंजाबात अधिक. इतकी की, दूरसंचार क्षेत्रातील एका कंपनीच्या मोबाइल टॉवरची मोडतोड करण्यापर्यंतचे पडसाद डिसेंबरअखेर त्या राज्यात उमटले होते. तर नुकतेच पंजाबमधील आठ महानगरपालिका आणि १०९ नगरपालिका वा नगरपंचायतींच्या निवडणूक निकालांमध्येही याचे प्रतिबिंब उमटले. शहरी आणि निमशहरी या दोन्ही स्थानिक स्वराज्य संस्थांमध्ये राज्यातील सत्ताधारी काँग्रेसला एकतर्फी यश मिळाले. आठपैकी सात महानगरपालिकांमध्ये काँग्रेसला सत्ता मिळाली. नगरपालिकांमध्येही काँग्रेसचे सर्वाधिक उमेदवार निवडून आले. पुढील वर्षी होणाऱ्या पंजाब विधानसभा निवडणुकीपूर्वी मिळालेले हे यश काँग्रेस पक्ष आणि मुख्यमंत्री कॅप्टन अमरिंदरसिंग यांना अधिकच दिलासादायक ठरले. शेतकऱ्यांच्या आंदोलनात हरियाणा व पश्चिम उत्तर प्रदेशप्रमाणेच पंजाबमधील शेतकऱ्यांचा सहभागही मोठय़ा प्रमाणावर आहे. पंजाबमध्ये झालेल्या स्थानिक स्वराज्य संस्थांच्या निवडणुकांमध्ये शेतकरी आंदोलनाची तीव्र प्रतिक्रिया उमटली, असाच अर्थ निकालांवरून काढला जात आहे. पाच वर्षांपूर्वी झालेल्या निवडणुकांमध्ये अकाली दलासह युती करणाऱ्या भाजपला बऱ्यापैकी यश मिळाले होते. गेल्या वेळी भाजपचे २५०च्या आसपास सदस्य निवडून आले होते. यंदा ही संख्या जेमतेम ५० वर आली. शहरी भागात भाजप तिसऱ्या क्रमांकावर तर निमशहरी भागात चौथ्या क्रमांकावर फेकला गेला. अकाली दलाने कृषी कायद्यांवरून फारकत घेतल्याने भाजपला स्वबळावर लढावे लागले आणि कृषी कायद्यांच्या विरोधात असलेल्या नाराजीचा फटका बसला. पंजाबमध्ये शहरी भागात भाजपला यापूर्वी चांगले यश मिळत असे. व्यापारी वर्ग व बिगरशीख मतदारांचा भाजपला पारंपरिक पाठिंबा असायचा. पण या निवडणुकीत भाजपचा पार धुव्वा उडाला. ‘हिंदू-मुस्लीम ध्रुवीकरणाला वाव नसल्याने पंजाबमध्ये भाजपला अपेक्षित उभारी मिळू शकली नाही,’ असे राजकीय निरीक्षण नोंदविले जाते. अकाली दलाने युती तोडल्यावर भाजपने हिंदू विरुद्ध शीख अशी विभागणी करण्याचा कळत-नकळत प्रयत्न के ला किं वा यापुढील निवडणुकांमध्ये तो अधिक प्रमाणात होऊ शकतो. शेतकरी वर्ग विरोधात गेल्याने व्यापारी वर्गाला जवळ करण्याचा भाजपचा प्रयत्न या निवडणुकीत यशस्वी झालेला दिसत नाही. काँग्रेसला ग्रामीण भागाच्या तुलनेत शहरी भागात आतापर्यंत तरी चांगले यश मिळाले नव्हते. कॅ . अमरिंदरसिंग सरकारच्या चार वर्षांच्या कारभाराबद्दल जनतेत फार काही समाधानाची भावना नव्हती. तरीही महापालिकांमध्ये काँग्रेसला मिळालेल्या यशामागे कृषी कायद्यांचे समर्थनच करणाऱ्या आणि आंदोलनाला ‘अडत्यांचे आंदोलन’ व ‘खलिस्तानी’ ठरविणाऱ्या भाजपविरोधातील नाराजी हा मुख्य मुद्दा ठरला. पंजाबच्या गेल्या विधानसभा निवडणुकीत, दहा वर्षे सत्ता उपभोगलेला अकाली दल तिसऱ्या क्रमांकावर फे कला गेला तर आम आदमी पार्टी मुख्य विरोधी पक्ष ठरला होता. या निवडणुकीत मात्र अकाली दल हा दुसऱ्या क्रमांकावर आला. कृषी कायद्यांच्या विरोधात अकाली दलाने भाजपशी युती तोडली, हरसिमरत कौर बादल यांनी मंत्रिपदाचाही राजीनामा दिला, याचा अकाली दलाला निश्चितच फायदा झालेला दिसतो. आम आदमी पार्टीची मात्र पीछेहाट झाली. पंजाबमध्ये सर्वाधिक आमदार निवडून देणाऱ्या माळवा प्रांतात काँग्रेसला चांगले यश मिळाले. या निकालाने कॅ . अमरिंदरसिंग यांच्या आशा पल्लवित झाल्या आहेत. पुन्हा सत्तेत येण्याची शक्यता दिसत असल्याने अमरिंदरसिंग यांनी मागेच राजकीय निवृत्तीचा निर्णय मागे घेतला होता. पंजाबमध्ये चांगले यश मिळवून ‘कृषी कायद्यांना विरोध नाही’ हे चित्र उभे करण्याचा भाजपचा प्रयत्न अपयशी ठरला. उपांत्य फे री काँग्रेसने जिंकली आहे. आता वर्षभराने होणाऱ्या विधानसभा निवडणुकीत हा कल कायम राखण्याचे आव्हान काँग्रेसपुढे असेल. First Published on February 19, 2021 12:02 am
https://www.loksatta.com/manoranjan-news/mia-khalifa-asks-why-priyanka-chopra-is-silent-on-farmers-protests-dmp-82-2396499/|‘शेतकरी आंदोलनावर तू आता गप्प का?’ पॉर्नस्टार मिया खलिफाचा प्रियांका चोप्राला सवाल|तू कधी बोलणार? मला उत्सुक्ता लागून राहिलीय.|February 8, 2021 03:40 pm|शेतकरी आंदोलनाला पाठिंबा देणारे दुसरे टि्वट केल्यानंतर मिया खलिफाने प्रियांका चोप्रावर निशाणा साधला आहे. ‘मिसेस जोनास’ शेतकरी आंदोलनाबद्दल तुम्ही गप्प का? असा सवाल मियाने विचारला आहे. मियाने तिच्या टि्वटमध्ये केलेला ‘मिसेस जोनास’ हा उल्लेख प्रियांका चोप्राबद्दल आहे. कारण प्रियांकाचे लग्नानंतरचे आडनाव जोनास आहे. प्रियांकाचे शेतकरी आंदोलनाबद्दलचे शेवटचे वक्तव्य डिसेंबर महिन्यात आले होते. मागच्या आठवडयात मिया खलिफाने रिहाना आणि ग्रेटा थनबर्ग पाठोपाठ शेतकरी आंदोलनाला पाठिंबा देणारे टि्वट केल्यानंतर तिला प्रचंड ट्रोल करण्यात आले. ‘आमच्या अंतर्गत प्रश्नात हस्तक्षेप नको’ अशा शब्दात तिला सुनावण्यात आलं. पण त्यानंतर मियाने काल पुन्हा एकदा समोसा, गुलाबजाम हे भारतीय पदार्थ खाऊन शेतकरी आंदोलनाला पाठिंबा दिला. ‘मिसेस जोनास’ तुम्ही कधी बोलणार आहात? मला उत्सुक्ता लागून राहिलीय. बेरुत उद्धवस्त झालं, त्यावेळी शकीरा शांत होती, हे मला तसं वाटतय असे मियाने तिच्या टि्वटमध्ये म्हटलं आहे. दरम्यान प्रियांकाने डिसेंबर महिन्यात शेतकरी आंदोलनाबद्दल टि्वट केले होते. Is Mrs. Jonas going to chime in at any point? I’m just curious. This is very much giving me shakira during the Beirut devastation vibes. Silence. — Mia K. (@miakhalifa) प्रियांकाने ट्विटमध्ये म्हटलं होतं की, “आपले शेतकरी हे भारताचे फूड सोल्जर्स आहेत. त्यांची भीती दूर करणं आवश्यक आहे. त्यांच्या अपेक्षा पूर्ण केल्या पाहिजेत. लोकशाही देश म्हणून हे संकट लवकरात लवकर दूर होईल याची काळजी घेणं आवश्यक आहे”. प्रियांका चोप्राचं हे ट्विट दिलजीतने रिट्विट केलं आहे. First Published on February 8, 2021 2:36 pm
https://www.loksatta.com/desh-videsh-news/greta-thunberg-toolkit-case-climate-activist-21-picked-up-from-bengaluru-bmh-90-2400584/|मोठी कारवाई! ग्रेटा ‘टूलकिट’ प्रकरणी पर्यावरणवादी कार्यकर्ता दिशाला अटक|दिल्ली पोलिसांची बंगळुरूत कारवाई|February 14, 2021 11:44 am|पर्यावरणवादी कार्यकर्ता ग्रेटा थनबर्ग ट्विट केलेल्या टूलकिट प्रकरणी दिल्ली पोलिसांनी मोठी कारवाई केली आहे. पोलिसांनी एका २१ वर्षाय पर्यावरण कार्यकर्ता आणि विद्यार्थी असलेल्या दिशा रवि या तरुणीला अटक केलं आहे. तिच्या बंगळुरूतील घरातून पोलिसांनी तिला ताब्यात घेतलं असून, शेतकरी आंदोलनासंदर्भात असलेल्या टूलकिटमध्ये बदल केल्याचा तिच्यावर आरोप आहे. याप्रकरणी ४ फेब्रुवारी रोजी दिल्ली पोलिसांनी गुन्हा दाखल केला होता. दिल्लीत शेतकरी आंदोलन सुरू आहे. सरकारचं मागण्यांकडे लक्ष वेधण्यासाठी आंदोलक शेतकऱ्यांनी प्रजासत्ताक दिनी ट्रॅक्टर रॅली काढली होती. या रॅलीनंतर दिल्लीत हिंसाचार झाला. त्यानंतर सरकारनं शेतकऱ्यांना दिल्लीत येण्यापासून रोखण्याबरोबरच इंटरनेट सेवाही बंद केली होती. याप्रकरणी पॉपस्टार सिंगर रिहानाबरोबर पर्यावरण कार्यकर्ता असलेल्या ग्रेटा थनबर्गने ट्विट करत शेतकऱ्यांना पाठिंबा दिला होता. त्याचबरोबर ग्रेटाने एक टूलकिट ट्विट केली होती. जी नंतर डिलीट करण्यात आली. टूलकिटसमोर आल्यानंतर दिल्ली पोलिसांनी ४ फेब्रुवारी रोजी गुन्हा नोंदवला होता. याच प्रकरणात पोलिसांनी दिशा रवि या तरुणीला ताब्यात घेतलं आहे. बंगळुरूतील सोलदेवानापल्ली परिसरात ती वास्तव्याला असून, तिथेच पोलिसांनी तिला अटक केलं. दिशावर शेतकऱ्यांशी संबंधित असलेल्या टूलकिटमध्ये बदल करून आणखी मुद्दे समाविष्ट केल्याचा आणि ती पुढे पाठवल्याचा आरोप आहे. Delhi Police Cyber Cell arrested 21-year-old climate activist Disha Ravi from Bengaluru on 13th February for her alleged role in spreading ‘toolkit’ related to farmers protest — ANI (@ANI) ग्रेटा थनबर्गने हवामान बदलाच्या मुद्द्यावरून शाळेत संप केल्यानंतर २०१८ पासून जागतिक पातळीवर हवामान बदलांविरुद्ध चळवळ उभी राहिली आहे. दिशा हवामान बदलांशी संबधित फ्रायडे फॉर फ्यूचर या अभियानाची संस्थापक सदस्य आहे. पोलिसांनी दिशाची चौकशी केली. आपण टूलकिटमध्ये बदल करून पुढे पाठवल्याची कबूली तिने दिली असल्याचं दिल्ली पोलिसांच्या स्पेशल सेलच्या अधिकाऱ्यांनी म्हटलं आहे. First Published on February 14, 2021 11:08 am
https://www.loksatta.com/maharashtra-news/at-least-do-not-look-at-the-farmers-through-party-glasses-fadnvis-msr-87-2404545/|…हीच का शिवसेनेला अभिप्रेत शिवशाही? – फडणवीस|"शेतमाल खरेदी करताना सुद्धा राजकीय मापदंड लावणार्‍या पक्षांना खरे तर लाज वाटली पाहिजे, असं देखील म्हणाले आहेत.
"|February 19, 2021 05:22 pm|अहमदनगर जिल्ह्यातील नेवासामधील सोनई येथील शेतकऱ्यांनी मुळा सहकारी साखर कारखान्यावर व शिवेसेनेचे मंत्री शंकरराव गडाख यांच्यावर आरोप करत आपल्या शेतामधील उभा ऊस पेटवून दिला आहे. शंकरराव गडाख यांच्या ताब्यातील साखर कारखाना या शेतकऱ्यांच्या ऊसाला तोड देत नाही, त्यांची नोंद घेतली गेलेली नाही कारण ते विरोधक आहेत, त्यांनी गडाख यांच्याविरोधात पॅनल उभं केलं होतं. म्हणून केवळ राजकीय विरोधातून असं केलं जात असल्याचा या शेतकऱ्याचा आरोप आहे. यावरून विरोधी पक्षनेते देवेंद्र फडणवीस यांनी शिवसेनेवर निशाणा साधला आहे. “दिल्लीतील शेतकरी आंदोलनावर ढोंगीपणा करणार्‍या शिवसेनेचे मंत्री शेतकर्‍यांचा कसा गळा घोटतात, त्याचे हे उदाहरण. शेतमाल खरेदी करताना सुद्धा राजकीय मापदंड लावणार्‍या पक्षांना खरे तर लाज वाटली पाहिजे. हीच का शिवसेनेला अभिप्रेत शिवशाही?” असा सवाल फडणवीस यांनी शेतकरी ऊस पेटवून देत असतानाचा एक व्हिडिओ ट्विटरवर शेअर करत शिवसेनेला केला आहे. दिल्लीतील शेतकरी आंदोलनावर ढोंगीपणा करणार्‍या शिवसेनेचे मंत्री शेतकर्‍यांचा कसा गळा घोटतात, त्याचे हे उदाहरण. शेतमाल खरेदी करताना सुद्धा राजकीय मापदंड लावणार्‍या पक्षांना खरे तर लाज वाटली पाहिजे. हीच का शिवसेनेला अभिप्रेत शिवशाही? — Devendra Fadnavis (@Dev_Fadnavis) तसेच, “आपल्याला मतं देत नाही, म्हणून त्या शेतकर्‍यांचा ऊसच खरेदी न करण्याच्या या धोरणातून शेतकरी आता स्वत:चा ऊस शेतातच पेटवून देत आहेत. ऊस विकत घ्यायचा नाही, शेतकर्‍यांना तोडूही द्यायचा नाही, परिणामी नोंद नाही आणि बँकेतून पुढचे कर्ज नाही. म्हणजे शेतकर्‍यांनी जगायचेच नाही.” असं फडणवीस यांनी सांगितलं आहे. मुळा साखर कारखान्याच्या माध्यमातून हा प्रताप चालविलाय्, नेवास्यात शिवसेनेचे मंत्री शंकरराव गडाख यांनी. मुख्यमंत्री मा. उद्धव ठाकरेजी यांनी तत्काळ हस्तक्षेप करीत या शेतकर्‍यांना न्याय मिळवून द्यावा, ही माझी माफक अपेक्षा आहे. किमान अन्नदात्याला तरी पक्षीय चष्म्यातून बघू नका ! — Devendra Fadnavis (@Dev_Fadnavis) “मुळा साखर कारखान्याच्या माध्यमातून शिवसेनेचे मंत्री शंकरराव गडाख यांनी नेवास्यात हा प्रताप चालविला आहे . मुख्यमंत्री उद्धव ठाकरे यांनी तत्काळ हस्तक्षेप करत या शेतकर्‍यांना न्याय मिळवून द्यावा, ही माझी माफक अपेक्षा आहे. किमान अन्नदात्याला तरी पक्षीय चष्म्यातून बघू नका!” असंही विरोधी पक्षनेते देवेंद्र फडणवीस शिवसेनेला उद्देशून म्हणत आहे. First Published on February 19, 2021 5:13 pm
https://www.loksatta.com/nagpur-news/maha-vikas-aghadi-government-favors-extension-of-term-to-four-boards-of-vidarbha-vikas-mandal-zws-70-2396844/|विकास मंडळांच्या मुदतवाढीसाठी सरकार अनुकूल|"उपमुख्यमंत्र्यांची माहिती

"|February 9, 2021 12:27 am|मागास भागाच्या विकासासाठी स्थापन करण्यात आलेल्या पण सध्या मुदत  संपल्याने कामकाज ठप्प असलेल्या राज्यातील विदर्भ विकास मंडळासह चार मंडळांना मुदतवाढ देण्याबाबत महाविकास आघाडी सरकार अनुकूल आहे. मात्र आम्ही निवडलेल्या मंडळाच्या पदाधिकारी नियुक्तीबाबत साशंकता आहे, असे  राज्याचे उपमुख्यमंत्री अजित पवार यांनी  येथे सांगितले. राज्यातील सर्व विकास मंडळांची मुदत संपल्याने त्यांचे कामकाज थांबले आहे. राज्यपालांनीही या मंडळांना मुदतवाढ द्यावी म्हणून राज्य सरकारला पत्र दिले आहे. नागपूरचे पालकमंत्री नितीन राऊत यांनीही हा मुद्दा मंत्रिमंडळाच्या बैठकीत उपस्थित करून सरकारचे लक्ष वेधले होते. यानंतरही याबाबत सरकारने कोणताही निर्णय घेतलता नाही. या मंडळाला राष्ट्रवादीचा विरोध आहे, अशी टीका नेहमीच भाजप करत आली आहे.  यासंदर्भात अजित पवार यांना विचारले असता त्यांनी सरकारची याबाबतची भूमिका स्पष्ट केली. ते म्हणाले, विकास मंडळांना मुदतवाढ देण्याबाबत सरकार अनुकूल आहे. मुदतवाढ मिळावी असे सरकारचे मत आहे. मात्र त्यावर आम्ही निवडलेल्या पदाधिकाऱ्यांची नियुक्ती होईल का, याबाबत साशंकता आहे. मंडळावरील अध्यक्षांची नियुक्ती राज्यपालांच्या शिफारसीनुसार केली जाते हे येथे उल्लेखनीय. पदोन्नतीत आरक्षण देण्याची सरकारची भूमिका आहे. याबतच्या फाईलवर मी स्वाक्षरी केली आहे. मंत्रिमंडळाच्या बैठकीत याबाबत अंतिम निर्णय होईल. कोणता विषय मंत्रिमंडळात प्राधान्याने घ्यायचा याचे अधिकार मुख्यमंत्र्यांना  असतात, असे पवार म्हणाले. आरोग्य, पोलीस खात्यासह इतरही महत्त्वाच्या खात्यात पदभरती करण्याबाबत सूचना देण्यात आल्या आहेत. आर्थिक स्थिती सुधारल्यावर इतरही खात्यांबाबत निर्णय घेतला जाईल, असे ते म्हणाले. शेतकरी आंदोलनाच्या संदर्भात सेलिब्रेटींनी केलेल्या ट्विटची चौकशी केली जाईल, या गृहमंत्री अनिल देशमुख यांच्या ट्विटबाबत अजित पवार  म्हणाले, अनिल देशमुख गृहमंत्री आहेत. त्यांनी चौकशीच्या निर्णयाचे ट्विट केले असेल तर ते योग्यच असेल. मंडळातील सदस्य विजय वडेट्टीवार यांनी ओबीसी उपमुख्यमंत्री व्हावा, अशी इच्छा व्यक्त केली. त्यांना माझ्या शुभेच्छा आहेत. समाजाच्या मेळाव्यात बोलताना  प्रत्येक जण टाळ्या पडाव्या यासाठी अशी वक्तव्ये करीत असतात. शेवटी ज्यांच्याकडे बहुमत असते त्यांच्याकडे महत्त्वाची पदे जात असतात, असे पवार म्हणाले. First Published on February 9, 2021 12:26 am
https://www.loksatta.com/desh-videsh-news/govt-wants-pak-accounts-linked-to-kisan-stir-removed-aau-85-2396329/|शेतकरी आंदोलनाशी संबंधीत पाकिस्तानी अकाउंट्स बंद करा; सरकारचे ट्विटरला निर्देश|"चुकीची माहिती पसरवत असल्याचा केला आरोप
"|February 8, 2021 11:48 am|भारतातील शेतकरी आंदोलनाबाबत चुकीची आणि प्रक्षोभक माहिती पसरवणारी १,१७८ पाकिस्तानी ट्विटर अकाउंट्स बंद करण्याचे निर्देश केंद्र सरकारने ट्विटरला दिले आहेत. मात्र, ट्विटरने अद्याप यावर कार्यवाही केलेली नाही. केंद्र सरकारने काही दिवसांपूर्वीच यासंदर्भात २५० ट्विटर अकाउंट्स ब्लॉक करण्याचा प्रस्ताव ट्विटरकडे दिला होता. या अकाउंट्सवरुन चुकीची माहिती पसरवण्याबरोबरच ‘किसान नरसंहार’ सारखे हॅशटॅगही वापरण्यात आले होते. यासंदर्भात ट्विटरला गेल्या आठवड्यात गुरुवारी नोटीस पाठवण्यात आली होती. गृह मंत्रालयाच्या एका अहवालानुसार, माहिती व तंत्रज्ञान मंत्रालयाने ही मागणी केली होती की, नव्या यादीत खलिस्तान्यांप्रती सहानुभूती दाखवणारे आणि पाकिस्तानशी संबंधित अकाउंट्सचाही समावेश आहे. तसेच काही स्वयंचलित चॅटबॉट आहेत ज्यांचा वापर शेतकऱ्यांच्या आंदोलनादरम्यान चुकीची सूचना देण्यासाठी करण्यात येत आहे. देशात सुरु असलेल्या शेतकऱ्यांच्या विरोधादरम्यान हे अकाउंट्स लोकांसाठी धोकादायक बनू शकतात, या आधारावर ते ब्लॉक करण्याचे निर्देश सरकारकडून देण्यात आले आहेत. शेतकरी आंदोलनाबाबत चुकीची माहिती पसरवणाऱ्यांवर ट्विटरकडून कारवाई न केल्याने भारतीय कायद्यांचे उल्लंघन केल्याप्रकरणी ट्विटर आयटी मंत्रालयाच्या रडारवर आहे. First Published on February 8, 2021 10:37 am
https://www.loksatta.com/desh-videsh-news/lal-quila-violence-deep-sidhu-an-accused-in-26th-january-violence-case-arrested-bmh-90-2396956/|लाल किल्ला हिंसाचार प्रकरणी दीप सिद्धूला अटक; १४ दिवसांपासून होता फरार|दिल्ली पोलिसांनी केली कारवाई|February 9, 2021 10:12 am|प्रजासत्ताक दिनी लाल किल्ल्यावर झालेल्या हिंसाचार प्रकरणी दिल्ली पोलिसांनी मोठी कारवाई केली आहे. आंदोलन शेतकऱ्यांना भडकावल्याचा आणि लाल किल्ल्ल्याकडे नेण्याचा आरोप असलेल्या अभिनेता दीप सिद्धूला पोलिसांनी अटक करण्यात आली आहे. हिंसाचार झाल्यानंतर दीप सिद्धूचं नाव समोर आलं होतं. शेतकरी नेत्यांनीही त्याच्यावर आरोप केले होते. आरोप झाल्यानंतर तो फरार झाला होता. तब्बल १४ दिवसांनंतर सिद्धूला अटक करण्यात आली आहे. प्रजासत्ताक दिनी राजधानी दिल्लीमध्ये हिंसाचार झाला होता. नवीन कृषी कायद्याला विरोध करण्यासाठी शेतकऱ्यांनी काढलेल्या ट्रॅक्टर रॅलीला हिंसक वळण लागल्यानंतर आंदोलक शेतकऱ्यांनी लालकिल्ल्यावर निशाण साहिब धार्मिक ध्वज फडकावला होता. लाल किल्ल्यावर झालेल्या हिंसाचारानंतर अभिनेता दीप सिद्धू याचं नाव समोर आलं होतं. दीप सिद्धू याने शेतकऱ्यांना भडकावल्याचा आरोप भारतीय किसान युनियनचे हरयाणातील प्रमुख गुरनाम सिंह चाडूनी यांनी केला होता. त्याचबरोबर दीप सिद्धूला अटक करण्याची मागणीही सातत्यानं केली जात होती. लाल किल्ल्यावर झालेल्या घटनेनंतर आंदोलक शेतकऱ्यांविरुद्ध टीकेचा सूर उमटला. मात्र, ध्वज फडकावणाऱ्या शेतकऱ्यांना पंजाबी गायक दीप सिद्धूने भडकावल्याचा आरोप शेतकरी नेत्यांनी केला होता. “दीप सिद्धूने शेतकऱ्यांचं नेतृत्व केलं आणि त्यांना लाल किल्ल्याकडे घेऊन गेला. शेतकऱ्यांची लाल किल्ल्याकडे जाण्याची अजिबात इच्छा नव्हती,” असं शेतकरी नेते गुरनाम सिंह चाडूनी यांनी घटनेनंतर म्हटलं होतं. स्वराज इंडियाचे नेते योगेंद्र यादव यांनीही दीप सिद्धू याला लाल किल्ल्यावरील घटनेसाठी जबाबदार ठरवलं होतं. Deep Sidhu, an accused in 26th January violence case arrested: Delhi Police Special Cell — ANI (@ANI) राजकीय पक्षांकडूनही दीप सिद्धूला अटक करण्याची मागणी सातत्यानं केली जात होती. दीप सिद्धूचं नाव भाजपासोबतही जोडण्यात आलं होतं. त्याचबरोबर या हिंसाचारामागे भाजपा असल्याचा आरोप शिवसेनेसह विरोधी बाकांवरील राजकीय पक्षांनी केला होता. वारंवार सिद्धूच्या अटकेची मागणी केली जात असताना अखेर दिल्ली पोलिसांनी त्याला बेड्या ठोकल्या आहेत. दिल्ली पोलिसांच्या स्पेशल सेलनं याबद्दलची माहिती दिली आहे. First Published on February 9, 2021 9:22 am
https://www.loksatta.com/desh-videsh-news/congress-leader-mallikarjun-kharge-gets-threat-call-sgy-87-2396679/|मोदींवर टीका केल्याने काँग्रेस नेते मल्लिकार्जून खर्गेंना धमकी|"""तुम्ही मोदींवर टीका का करत आहात?""
"|February 8, 2021 08:09 pm|पंतप्रधान नरेंद्र मोदी यांच्यावर टीका केल्याने आपल्याला धमकी मिळाल्याचा आरोप काँग्रेस नेते मल्लिकार्जून खर्गे यांनी केला आहे. पंतप्रधान नरेंद्र मोदी यांनी राज्यसभेत राष्ट्रपतींच्या अभिभाषणावरील चर्चेदरम्यान शेतकरी आंदोलनावरुन सुरु असलेल्या टीकेला उत्तर देत पहिल्यांदाच भाष्य केलं. यावेळी त्यांनी काँग्रेसवरही निशाणा साधत टोला लगावला. मल्लिकार्जून खर्गे यांनी यानंतर पत्रकार परिषद घेत मोदींवर टीका केली. त्यानंतर ही धमकी मिळाली असा आरोप त्यांनी केला आहे. इंडिया टुडेने यासंबंधी वृत्त दिलं आहे. काँग्रेस सुत्रांनी दिलेल्या माहितीनुसार, फोन करणारी व्यक्ती पंतप्रधान मोदींवर टीका केल्याने मल्लिकार्जून खर्गे यांच्यावर संतापली होती. मल्लिकार्जून खर्गे यांनी मोदींच्या राज्यसभेतील भाषणानंतर विजय चौक येथे पत्रकार परिषद घेत टीका केली होती. सुत्रांनी दिलेल्या माहितीनुसार, फोन करणारी व्यक्ती वारंवार तुम्ही मोदींवर टीका का करत आहात? अशी विचारणा करत होते. पंतप्रधान नरेंद्र मोदी यांनी राज्यसभेत राष्ट्रपतींच्या अभिभाषणाला उत्तर देताना करोनापासून ते केंद्र सरकारने लागू केलेल्या कृषी कायद्यांबद्दल अनेक गोष्टींवर भाष्य केलं. सध्या देशभरामध्ये वेगवेगळ्या भागांमध्ये सुरु असणारी शेतकरी आंदोलने, तसेच दिल्लीच्या सीमांवर कृषी कायद्यांना विरोध करण्यासाठी मागील दोन महिन्यांहून अधिक काळापासून सुरु असणारं शेतकरी आंदोलन या पार्श्वभूमीवर मोदींनी विरोधकांकडून होत असणाऱ्या टीकेचाही समाचार आपल्या भाषणात घेतला. यावेळी नव्या कृषी कायद्यांमधील तरतुदींबद्दल आक्षेप घेणाऱ्या आणि अनेक ठिकाणी आंदोलनांमध्ये सहभागी होणाऱ्या काँग्रेसलाही मोदींनी सुनावलं. विशेष म्हणजे माजी पंतप्रधान आणि काँग्रेसचे ज्येष्ठ नेते मनमोहन सिंग यांच्या जुन्या वक्तव्याचा संदर्भ देत मोदींनी काँग्रेसला टोला लगावला. कृषी कायद्यासंदर्भातील भूमिका काँग्रेसने बदलली असून त्यांनी यू-टर्न घेतला आहे असं मोदी यांनी आपल्या भाषणात म्हटलं. तसंच काँग्रेस आंदोलनामध्ये सहभागी होत आहे याबद्दल काहीही आक्षेप नसला तरी त्यांनी शेतकऱ्यांनाही मागील अनेक वर्षांपासून असणारी यंत्रणा आता बदलण्याची गरज आहे हेही सांगणं महत्वाचं होतं, असंही मोदींनी आपल्या भाषणात म्हटलं. पुढे बोलताना कृषी धोरणांसंदर्भात यू-टर्न घेणाऱ्यांसाठी आपण मनमोहन सिंग यांचं एक जुनं वक्तव्य वाचून दाखवत असल्याचं सांगत पंतप्रधान मोदींनी मनमोहन सिंग यांच्या जुन्या वक्तव्याचा संदर्भ दिला. यामध्ये मनमोहन सिंग यांनी शेतकऱ्यांना त्यांचा माल विकण्याचा अधिकार नसल्याचं नमूद केलं होतं. मात्र शेतकऱ्यांना हा अधिकार मिळायला हवा तसंच कृषी बाजारपेठा अधिक खुल्या करण्याची गरज मनमोहन सिंग यांनी व्यक्त केली होती. कृषी बाजारपेठांना परावलंबी बनवणारी व्यवस्था बदलण्याचा आमचा उद्देश आहे असंही मनमोहन सिंग यांनी म्हटलं होतं, असा दाखला मोदींनी दिला. १९३० पासून असणाऱ्या कृषी मालविक्रीसंदर्भातील यंत्रणा नव्याने उभारण्याची गरज असल्याचे सांगताना मनमोहन सिंग यांनी म्हटल्याचंही मोदींनी सांगितलं. यावरुनच पुढे मोदींनी, “काँग्रेस माझं ऐकणार नाही किमान मनमोहन सिंग यांचं तर ऐकेल” असं म्हणत टोला लगावला. “आम्ही कृषी क्षेत्रात बदल करण्याचा निर्णय घेतला आहे. आहो उलट तुम्हाला (काँग्रेसला) अभिमान वाटला पाहिजे की जे मनमोहन सिंग बोलले होते ते मोदीला करावं लागत आहे असं तुम्ही म्हटलं पाहिजे,” असं म्हणतं मोदींनी काँग्रेसला सुनावलं. मोदींच्या या वक्तव्यानंतर भाजपा खासदारांनी टेबल वाजवून मोदींच्या या वक्तव्याचं समर्थन केलं. पंतप्रधान नरेंद्र मोदींनी नवीन कृषी कायद्यांमधील मूळ मुद्द्याबद्दल कोणी बोलत नसल्याचंही सांगितलं. कृषी कायद्याचा जो मूळ गाभा आहे त्याबद्दल कोणी बोलत नसून घाई घाईत कायदा संमत करण्यात आला वगैरे विषयांवर बोललं जात आहे. आहो, एवढं मोठं आपलं कुटुंब आहे तर थोडा गोंधळ होणारच. लग्नाच्या कार्यात नाही का एखादा पाहुणा पाहुणचार मिळाला नाही म्हणून नाराज होतो, तसाच प्रकार आहे हा. एवढं मोठं आपलं कुटुंब आहे तर थोडंफार असं होणार, असं म्हणत मोदींनी या कायद्याच्या मूळ मुद्द्यांवर चर्चा करण्याची गरज असल्याचं म्हटलं आहे. First Published on February 8, 2021 8:09 pm
https://www.loksatta.com/desh-videsh-news/congress-rahul-gandhi-hold-2-minute-silence-in-lok-sabha-sgy-87-2398979/|राहुल गांधींनी जीव गमावलेल्या शेतकऱ्यांना श्रद्धांजली दिल्याने लोकसभेत गोंधळ; शेम-शेम च्या घोषणा|"कृषी कायद्यांवरुन राहुल गांधी लोकसभेत आक्रमक
"|February 11, 2021 08:34 pm|काँग्रेस खासदार राहुल गांधी यांनी गुरुवारी लोकसभेत अर्थसंकल्पावरील चर्चेदरम्यान कृषी कायद्यांचा मुद्दा उपस्थित केला. यावेळी भाजपा खासदार नियम वाचून दाखवत राहुल गांधींना फक्त बजेटवर चर्चा करावी अशी मागणी करत असताना दुसरीकडे काँग्रेस सदस्यांनी मात्र शेती अर्थसंकल्पाचा भाग असल्याचं सांगत अडथळे न आणण्याचा सल्ला दिला. राहुल गांधींनी सभागृहात गोंधळातच आपलं भाषण पूर्ण केलं आणि शेवटी असं काही केलं ज्यावरुन पुन्हा एकदा गोंधळ झाला. यावेळी लोकसभा अध्यक्ष ओम बिर्ला यांनी हे योग्य नसल्याचं सांगत खडसावलं. झालं असं की, राहुल गांधी यांनी आपल्या भाषणादरम्यान शेतकरी आंदोलनादरम्यान जीव गमावणाऱ्या शेतकऱ्यांना श्रद्धांजली वाहण्याचं आवाहन केलं. ते म्हणाले की, ““मी फक्त शेतकरी आंदोलनावर बोलणार आहे. जे २०० शेतकरी शहीद झाले त्यांना यांनी श्रद्धांजली वाहिली नाही. माझ्या भाषणानंतर दोन मिनिटांचं मौन बाळगणार आहे. तुम्हीदेखील माझ्यासोबत उभं राहावं”. यानंतर राहुल गांधी आणि काँग्रेस खासदार आपापल्या जागेवर श्रद्धांजली वाहण्यासाठी उभे राहिले. यावर ओम बिर्ला यांनी नाराजी व्यक्त केली तर भाजपा खासदारांनी शेम-शेम अशा घोषणा दिल्या. ओम बिर्ला म्हणाले की, “मला हे सदन चालवण्याची जबाबदारी दिली आहे. तर असं काही असेल तर तुम्ही मला लेखी द्या मी त्यासंदर्भाने विचार करुन निर्णय घेईन. हे योग्य नाही”. There was a slogan for family planning ‘Hum do hamare do’. Like Corona comes back in a different form, this slogan has come back in a different form. Nation is run by 4 people – ‘Hum do hamare do’. Everyone knows their names. Whose govt is it, of ‘hum do, hamare do’: Rahul Gandhi — ANI (@ANI) “कायदे लागू झाल्यानंतर देशातील शेतकरी, दुकानदार, छोटे व्यापारी यांचे व्यवसाय बंद होतील. फक्त दोन लोक देश चालवणार. अनेक वर्षांनी भारतातील लोक भूकबळीचे शिकार ठरतील. रोजगार मिळणार नाहीत. नोटबंदीपासून मोदींनी याची सुरुवात केली. गरीब, शेतकरी, मजुरांकडून पैसे घेऊन खिशात टाकण्याची योजना होती. नंतर जीएसटी…गब्बर सिंग टॅक्स आणला. नंतर पुन्हा तेच शेतकरी, व्यापारी, दुकानदारांवर आक्रमण केलं. करोना संकटात मजूर बसचं तिकीट मागत होते पण देण्यात आलं नाही” असं राहुल गांधी म्हणाले. “आज आपला देश रोजगार निर्मिती करु शकत नाही. उद्याही रोजगार येणार नाहीत कारण सरकारने छोटे उद्योग, व्यापारी, मजूर, शेतकऱ्यांचं कंबरडं मोडलं आहे. हे शेतकऱ्यांचं नाही तर देशाचं आंदोलन आहे. शेतकरी अंधारात बॅटरी दाखवत आहेत. देश हम दो हमारे दो विरोधात उठणार आहे,” असा इशारा राहुल गांधी यांनी दिला. “शेतकरी, मजूर आणि छोट्या दुकानदारांना त्यांना त्यांच्या पैशांपासून दूर करु शकतील असं तुम्हाला वाटत असेल तर मी तुम्हाल लिहून देऊ इच्छितो की शेतकरी एक इंचही मागे हटणार नाही. शेतकरी, छोटे दुकानदार तुम्हाला हटवणार आहेत. तुम्हाला कायदे मागे घ्यावेच लागतील,” असं राहुल गांधी म्हणाले आहेत. First Published on February 11, 2021 8:31 pm
https://www.loksatta.com/maharashtra-news/rahul-gandhi-should-do-marriage-now-ramdas-athawale-dmp-82-kjp-91-2400255/|राहुल गांधी यांनी आता लग्न करायला हवं – रामदास आठवले|'हम दो, हमारे दो' हा जो नारा आहे...राहुल गांधी यांच्यासाठी उपयोगी आहे.|February 13, 2021 09:11 pm|‘हम दो, हमारे दो’ हा जो नारा आहे…राहुल गांधी यांच्यासाठी उपयोगी आहे. त्यांनी लग्न ‘हम दो हमारे दो’ अशा पद्धतीने करावे अशी टीका केंद्रीय मंत्री रामदास आठवले यांनी केली. “राहुल गांधींचा जो आरोप आहे. हम दो हमारे दो..या आरोपामध्ये तथ्यता नाही. राहुल गांधी हे शेतकरी आंदोलनाला चुकीची दिशा देण्याचा प्रयत्न करत आहेत” असे रामदास आठवले म्हणाले. ते पिंपरी-चिंचवड शहरात रिपब्लिकन पार्टी ऑफ इंडिया (आठवले गट) यांनी आयोजित केलेल्या पत्रकार परिषदेत बोलत होते. सध्याच्या कायद्यात एवढंच आहे की, “शेतकरी आपला माल जिथं जास्त पैसे मिळतील तिथं विकू शकतात. शेतकऱ्यांच्या विरोधातील कायदा नाही. शेतकरी असल्याने आम्हाला खायला मिळतंय याची आम्हाला कल्पना आहे…! शेतकऱ्यांच्या फायद्यासाठी कायदा आणलेला आहे. मात्र, गैरसमज पसरविण्याचा प्रयत्न केला जात आहे.” “आरोप प्रत्यारोप चालले आहेतच. सर्व विरोधक एकवटले आहेत पंतप्रधान नरेंद्र मोदी यांना लक्ष्य करण्याचा प्रयत्न सुरू आहे. देशभरातील शेतकरी कायद्याच्या विरोधात नाहीत. पंजाब, हरियाणा येथील शेतकरी विरोध करत आहेत. मूळ शेतकरी आंदोलनात आलेला नाही” असे रामदास आठवले म्हणाले. First Published on February 13, 2021 2:33 pm
https://www.loksatta.com/manoranjan-news/swara-bhaskar-reaction-on-irfan-pathan-tweet-about-george-floyd-on-farmers-protest-dcp-98-avb-95-2394668/|शेतकरी आंदोलन : इरफाननं पठाणने काढली जॉर्ज फ्लायड यांची आठवण, स्वरा म्हणाली…|"इरफानचे हे ट्वीट सोशल मीडियावर प्रचंड व्हायरल झाले आहे. 
"|February 5, 2021 12:24 pm|अमेरिकन पॉपस्टार सिंगर रिहानाने दिल्लीत सुरू असलेल्या कृषी कायद्या विरोधातील आंदोलनाचे समर्थन केल्यानंतर अनेकांनी त्यावर प्रतिक्रिया दिल्या आहेत. फक्त रिहानाने नाही तर पर्यावरणवादी ग्रेटा थनबर्गने, कॉमेडियन लिली सिंग आणि पॉर्नस्टार मिया खलिफानेही या आंदोलनाला पाठिंबा दिला आहे. त्यानंतर बॉलिवूडमधील अनेक कलाकारांनी आणि क्रिकेटर्सने यावर प्रतिक्रिया दिली होती. मात्र, सगळ्यांचे लक्ष वेधून घेतले ते म्हणजे क्रिकेटपटू इरफान पठाणने केलेल्या ट्विटने. त्याचे हे ट्विट अभिनेत्री स्वरा भास्करने रिट्विट देखील केले आहे. “जेव्हा अमेरिकेत जॉर्ज फ्लोयड यांची एका पोलीस अधिकाऱ्याने हत्या केली होती तेव्हा आपल्या देशाने दुःख व्यक्त केले होते” असे ट्विट इरफानने केले आहे. त्याने ट्विटमध्ये हॅशटॅगचा वापर करत justsaying असे देखील म्हटले आहे. — Swara Bhasker (@ReallySwara) इरफानच्या या ट्वीटवर अनेकांनी प्रतिक्रिया दिल्या आहेत. पण सगळ्यांचे लक्ष वेधले ते म्हणजे स्वरा भास्करच्या ट्विटने. इरफानचे हे ट्विट रिट्वीट करत स्वराने “१०० टक्के” हे बरोबर आहे असे म्हटले आहे. blacklivesmatters हा विषय जॉर्ज फ्लॉयड यांच्या मृत्युनंतर सुरू झाला होता. जॉर्ज फ्लॉयड या आफ्रिकन वंशाच्या नागरिकाचा मे महिन्यात मिनियापोलिस शहरातील पोलीस कोठडीत मृत्यू झाला. अधिकाऱ्याने जॉर्ज फ्लायड यांना अटक करताना त्यांच्या मानेवर गुडघा ठेवल्याचा व्हिडीओ व्हायरल झाला होता.या विषयावर अमेरिकेत बरीच आंदोलने झाली होती. ‘ब्लॅक लाइव्ह्स मॅटर’ या हॅशटॅगने केवळ अमेरिकाच नाही तर जगभरात ट्वीट केले गेले होते. सामान्य लोकांबरोबरच सेलिब्रिटींनीही या विरोधात आवाज उठविला होता. First Published on February 5, 2021 12:24 pm
https://www.loksatta.com/desh-videsh-news/pm-is-mislead-by-pmo-officials-rakesh-tikaits-allegation-aau-85-2396965/|पीएमओतील अधिकाऱ्यांकडून पंतप्रधानांची केली जातेय दिशाभूल; राकेश टिकैत यांचा आरोप|"""सरकारने आमच्या समितीशी चर्चा करावी"""|February 9, 2021 10:45 am|पंतप्रधान कार्यालयातील अधिकाऱ्यांकडून (पीएमओ) शेतकरी आंदोलनाबाबत पंतप्रधान नरेंद्र मोदी यांची दिशाभूल केली जात असल्याचा आरोप शेतकरी नेते राकेश टिकैत यांनी केला आहे. एबीपी न्यूज या वृत्तवाहिनीवरील मुलाखती दरम्यान त्यांनी हा गंभीर आरोप केला आहे. कोणत्याही कायद्यात सुधारणा केली जाऊ शकते असं पंतप्रधान नरेंद्र मोदी यांनी संसदेत स्पष्ट केलं आहे. तसेच शेतकऱ्यांना आंदोलन संपवून घरी परतण्याचं आवाहनही त्यांनी केलं. मात्र, तरीही तुम्ही आंदोलन स्थगित का करत नाहीत? या प्रश्नावर उत्तर देताना टिकैत म्हणाले, “पंतप्रधान नरेंद्र मोदींना चुकीची माहिती असणारी कागदपत्रं दिली जात आहेत. पीएमओतील अधिकारीच हे उद्योग करत आहेत. सहारनपूर येथे ऊसाच्या नुकसानीची भरपाई सरकार करणार असल्याचं त्यांच्याकडून वदवून घेण्यात आलं” पंतप्रधान मोदी हे देशाचे आहेत कोणत्या पक्षाचे नाहीत, त्यामुळे सरकारने आमच्या समितीशी चर्चा करावी. आमच्या समितीमध्ये चाळीस लोक आहेत. आम्ही कोर्टाच्या आदेशाचा सन्मान केला आहे. आम्ही संसदेचा सन्मान करतो मात्र आंदोलन करणं आमचा अधिकार आहे,” असंही टिकैत यांनी म्हटलं आहे. दरम्यान, २६ जानेवारी रोजी शेतकरी आंदोलन संपत असल्याचं दिसू लागलं होतं. गाझिपूर बॉर्डरवर माध्यमांशी बोलताना आपण भावूकही झाला होतात. या प्रश्नावर उत्तर देताना ते म्हणाले, “जेव्हा ३-४ लाख ट्रॅक्टर परत गेले तर अफवा पसरवली गेली की शेतकरी आंदोलन आता संपत आलं आहे. मात्र, पोलिसांनी लाठ्या चालवल्याने फरक पडत नाही. शेतकऱ्यांच्या मागे गुंड, पोलीस त्यानंतर बॅऱिकेटिंगही होतं. गुंडांकडून आंदोलन संपवण्याचा कट रचला गेला होता का? असा सवालही त्यांनी केला.” अश्रूंबाबत बोलताना टिकैत म्हणाले, “ते माझे नाही तर शेतकऱ्यांचे अश्रू होते. अत्याचार कदापि सहन केला जाणार नाही” First Published on February 9, 2021 9:29 am
https://www.loksatta.com/lifestyle-news/twitter-alternative-made-in-india-koo-app-downloads-grew-check-details-sas-89-2398841/|ट्विटरसोबत वादाचा फायदा, Koo App डाउनलोड करणाऱ्यांचा आकडा 10 लाखांपार|Koo डाउनलोड करणाऱ्यांच्या प्रमाणात झपाट्याने वाढ|February 11, 2021 04:02 pm|भारतात सुरु असलेल्या शेतकरी आंदोलनादरम्यान कंटेंट सेन्सॉरशिपवरुन सरकार आणि ट्विटरमधील वाद समोर आला आहे. काही ट्विट आणि खात्यांवर निर्बंध लादण्याचे सरकारचे आदेश ट्विटरकडून पाळण्यात आले नाहीत. त्यावरुन दोघांमध्ये वाद आहे. याचा चांगलाच फायदा मेड इन इंडिया Koo अ‍ॅपला झालाय. गेल्या काही दिवसांमध्ये Koo डाउनलोड करणाऱ्यांच्या प्रमाणात झपाट्याने वाढ झाली आहे. Koo app अप्रम्या राधाकृष्णा (Aprameya Radhakrishna) आणि मयंक बिदावत्क (Mayank Bidawatka) यांनी मार्च 2020 मध्ये डेव्हलप केलं आहे. Koo app ने ऑगस्ट 2020 मध्ये भारत सरकारकडून आयोजित Aatmanirbhar App Challenge स्पर्धा जिकली होती. ही स्पर्धा जिंकल्यापासून डाउनलोडिंगचं प्रमाण चार पटीने वाढलं असं कंपनीचे संस्थापक मयंक बिदावत्क यांनी न्यूज १८ सोबत बोलताना सांगितलं. तर, गेल्या काही दिवसांमध्ये सरकारी अधिकाऱ्यांनी आणि मंत्र्यांनी Koo app वर अकाउंट बनवल्यापासून Koo डाउनलोड करणाऱ्यांची संख्या ३० लाखांपार झाल्याचा दावा त्यांनी केला. मात्र, प्ले-स्टोअरवर Koo डाउनलोड करणाऱ्यांची संख्या १० लाखांपार झाल्याचं दिसत आहे. पुढील काही महिन्यांमध्ये डाउनलोडिंगचं प्रमाण अजून वाढेल अशी अपेक्षाही बिदाकत्व यांनी व्यक्त केली. Koo अ‍ॅप आत्मनिर्भर भारत अ‍ॅप्लिकेशन चॅलेंजमध्ये सहभाग घेतला होता. Koo चा उल्लेख पंतप्रधान नरेंद्र मोदी यांनी मन की बात कार्यक्रमातही केला होता. Koo अ‍ॅपवर भारतीय भाषांमध्ये ट्विटरप्रमाणे माइक्रोब्लॉगिंगचा अनुभव मिळतो. सोप्या शब्दात सांगायचं तर Koo म्हणजे ‘मेड इन इंडिया’ ट्विटर आहे. हिंदी, इंग्रजी, मराठीसह आठ भारतीय भाषांचा सपोर्ट या अ‍ॅपमध्ये आहे. Koo चा वापर अ‍ॅपसोबतच वेबसाइटवरुनही करता येतो. याचा इंटरफेस ट्विटरप्रमाणेच असून शब्दांची मर्यादा 350 आहे. ट्विटरप्रमाणेच Koo वर युजर्सना फॉलो करण्याचा पर्याय आहे. Koo वर भारतीय भाषांमध्ये विचार व्यक्त करण्याची सोय आहे. रेल्वेमंत्री पियूष गोयल यांच्याशिवाय अन्य काही मंत्र्यांनीही Koo अ‍ॅपवर अकाउंट क्रिएट केल्याचं समजतंय. इलेक्ट्रॉनिक्स आणि माहिती तंत्रज्ञान मंत्री रविशंकर प्रसाद, कर्नाटकचे मुख्यमंत्री बीएस येडियुरप्पा हे देखील Koo वर आहेत. याशिवाय, विविध सरकारी मंत्रालये आणि विभागांची खातीही आहेत. त्यामध्ये इलेक्ट्रॉनिक्स आणि आयटी मंत्रालय, माय गाव, डिजिटल इंडिया, इंडिया पोस्ट, नॅशनल इन्फॉर्मेटिव्ह सेंटर (NIC), नॅशनल इन्स्टिट्यूट ऑफ इलेक्ट्रॉनिक्स अ‍ॅन्ड इन्फॉर्मेशन टेक्नॉलॉजी, कॉमन सर्व्हिस सेंटर, उमंग अ‍ॅप, डिजी लॉकर, नॅशनल इंटरनेट एक्सचेंज ऑफ इंडिया, केंद्रीय अप्रत्यक्ष कर आणि सीमा शुल्क विभागाच्या हँडल्सचा समावेश आहे. First Published on February 11, 2021 4:02 pm
https://www.loksatta.com/desh-videsh-news/only-congress-can-do-farming-with-blood-narendra-singh-tomar-msr-87-2394712/|… रक्ताने शेती केवळ काँग्रेसच करू शकते – नरेंद्रसिंह तोमर|"तुमची जमीन राहणार नसल्याचं सांगून शेतकऱ्यांना भडकवलं जात आहे, असा देखील आरोप केला आहे.
"|February 5, 2021 03:55 pm|राज्यसभेत आज केंद्रीय कृषीमंत्री नरेंद्रसिंह तोमर यांनी कृषी कायद्याच्या मुद्यावरून सर्वच विरोधी पक्षांवर जोरदार हल्ला चढवला. तोमर यांनी आरोप केला की, शेतकऱ्यांना भडकवलं  गेलं आहे, की उद्योजक तुमची जमीन घेऊन टाकतील. शेतकऱ्यांना मोठा गैरसमज झालेला आहे. त्यांना भरकटवलं जात आहे. तसेच, संपूर्ण जगाला माहिती आहे पाण्यानेच शेती होते, रक्ताने शेती केवळ काँग्रेसच करू शकते. भाजपा रक्ताने शेती करू शकत नाही. असं म्हणत तोमर यांनी यावेळी काँग्रेसवर जोरदार टीका केली. दुनिया जानती है कि पानी से खेती होती है। खून से खेती सिर्फ कांग्रेस ही कर सकती है, भारतीय जनता पार्टी खून से खेती नहीं कर सकतीः राज्यसभा में केंद्रीय कृषि मंत्री नरेंद्र सिंह तोमर — ANI_HindiNews (@AHindinews) राज्यसभेत शेतकरी आंदोलनाबाबत उत्तर देताना कृषीमंत्री नरेंद्रसिंह तोमर म्हणाले की, ”देशात सध्या उलटी गंगा वाहत आहे. शेतकरी संघटनांना दोन महिन्यांपर्यंत विचारण्यात आले की कायद्यात काय चूक आहे? मात्र शेतकरी नेते हे सांगू शकले नाहीत, की कायद्यात काय कमतरता आहे. शेतकरी संघटना केवळ कायदा रद्द करण्याच्या मागणीवर अडून बसलेल आहेत. आम्ही कर माफ केला तर आता राज्य सरकार कर आकारत आहे. जे कर आकारत आहेत, त्याच्या विरोधात आंदोलन व्हायला हवं. कायद्यात काय कमतरता आहेत, हे शेतकरी नेत्यांनी सांगावं?” I made it clear that if Govt is ready to make amendments, it doesn’t mean there is any problem in farm laws. People in a particular state are misinformed: Union Agriculture Minister NS Tomar — ANI (@ANI) तसेच, यावेळी पंजाबचा उल्लेख करत तोमर म्हणाले, ”भारत सरकार कायद्यात कोणत्याही बदलासाठी तयार आहे, याचा अर्थ असा लावला जाऊ नये की कृषी कायद्यात काही चूक आहे. संपूर्ण एका राज्यात लोकं गैरसमजाचे बळी ठरले आहेत. हा एकाच राज्याचा मुद्दा आहे. आम्ही वारंवार सांगितलं आहे की एपीएमसी संपुष्टात येणार नाही. मात्र शेतकऱ्यांना भरकटवल्या जात आहे.” First Published on February 5, 2021 2:14 pm
https://www.loksatta.com/maharashtra-news/yavatmal-denied-permission-for-rakesh-tikaits-rally-msr-87-2403859/|यवतमाळ – राकेश टिकैत यांच्या सभेस परवानगी नाकारली|जिल्हा प्रशासनाचा निर्णय; जाणून घ्या काय आहे या मागचे कारण|February 18, 2021 09:04 pm|संयुक्त किसान मोर्चाच्यावतीने शनिवार, २० फेब्रुवारी रोजी यवतमाळ येथे आयोजित करण्यात आलेल्या शेतकरी नेते राकेश टिकैत यांच्या सभेस जिल्हा प्रशासनाने परवानगी नाकारली आहे. दिल्ली येथे शेतकरी आंदोलन सुरू असताना राज्यातील पहिली शेतकरी महापंचायत यवतमाळमध्ये आयोजित करण्यात आली आहे. संयुक्त किसान मोर्चाच्यावतीने या सभेची जय्यत तयारी येथील आझाद मैदानात केली जात होती. मात्र जिल्ह्यात करोना रूग्णांची संख्या वाढत असल्याने करोनाचा प्रादुर्भाव रोखण्यासाठी सभेस परवानगी नाकारण्यात आल्याचे प्रशासनाने स्पष्ट केले आहे. राकेश टिकैत महाराष्ट्रातील शेतकरी आंदोलनाची सुरूवात यवतमाळमधून करणार आहेत. त्यासाठी २० फेब्रुवारी रोजी येथील आझाद मैदानात दुपारी ३ वाजता शेतकरी महापंचायतीचे आयोजन करण्यात आले होते. विविध शेतकरी संघटनांसह सामाजिक संघटनांनी या सभेची तयारी सुरू केली होती. यवतमाळच्या या सभेतून सहा वर्षांपूर्वी जिल्ह्यात आर्णी तालुक्यातील दाभडी गावात पंतप्रधान नरेंद्र मोदी यांनी घेतलेल्या ‘चाच पे चर्चा’ या कार्यक्रमावर भाष्य करण्याची रणनिती शेतकरी नेत्यांनी आखली होती. या सभेसाठी किमान एक लाख शेतकरी उपस्थित राहतील, असे आयोजकांचे प्रयत्न होते. या सभेस शेतकऱ्यांची मोठ्या प्रमाणात गर्दी होईल. सभेत करोनाच्या अनुषंगाने मास्क, सामाजिक अंतर आदी नियमांचे पालन होणार नाही, अशी भीती पोलिसांनी व्यक्त केली. त्यामुळे करोना संसर्गाच्या पार्श्वभूमीवर या सभेस परवानगी नाकारण्यात यावी, असा अभिप्राय पोलीस अधीक्षकांनी प्रशासनास दिला. त्या आधारे राकेश टिकैत यांच्या सभेस परवानगी नाकारत असल्याचे आदेश जिल्हा प्रशासानाने गुरूवारी दुपारी काढले. या आदेशामुळे आयोजकांनी नाराजी व्यक्त् केली. करोना संसर्गाच्या अनुषंगाने शासन, प्रशासनाने निर्गमित केलेले सर्व नियम, सूचना पाळून ही सभा घेण्याच्या हालचाली सुरू असून, सभेचे समाजमाध्यमांधून लाईव्ह प्रक्षेपण करण्यात येईल. त्या दृष्टीने आयोजकांनी प्रशासनाकडे नव्याने परवानगी मागितली आहे, अशी माहिती शेतकरी संघटनेचे अध्यक्ष सिकंदर शहा यांनी दिली. मात्र नवीन परवानगीबाबत अद्याप निर्णय झालेला नाही. First Published on February 18, 2021 9:04 pm
https://www.loksatta.com/maharashtra-news/farmer-protest-update-raj-thackeray-agricultur-bills-modi-government-bmh-90-2395483/|इतका बंदोबस्त तर पाकिस्तान-चीनच्या सीमेवरही बघितला नाही; राज ठाकरेंनी मोदी सरकारला सुनावलं|"""सरकारनं जो कायदा आणला आहे, तो कायदा चुकीचा नाही. पण..."""|February 6, 2021 03:17 pm|मागील दोन महिन्यांपासून दिल्लीच्या सीमांवर शेतकरी आंदोलन सुरू आहे. शेतकरी आणि सरकारमध्ये अजूनही तोडगा निघालेला नसून, दिवसेंदिवस आंदोलन चिघळताना दिसत आहे. दुसरीकडे टिकरी, सिंघू आणि गाझीपूर येथे आंदोलन करणाऱ्या शेतकऱ्यांची नाकेबंदी केंद्र सरकारनं केली असून, महाराष्ट्र नवनिर्माण सेनेचे अध्यक्ष राज ठाकरे यांनी नाराजी व्यक्त करत सरकारला सुनावलं आहे. बेलापूर येथील न्यायालयात हजर राहिल्यानंतर राज ठाकरे यांनी माध्यमांशी सवाद साधला. यावेळी राज यांना शेतकरी आंदोलनासंदर्भात प्रश्न विचारण्यात आला होता. त्यावर राज ठाकरे म्हणाले, “मला असं वाटतं हे फारच चिघळलं आहे. आम्ही हे सगळं पाहतो आहोत. शेतकऱ्यांच्या मागे कोण आहेत… त्यांना पैसे कुठून येतायेत वगैरे. सरकारनं जो कायदा आणला आहे, तो कायदा चुकीचा नाही. पण, केंद्राने राज्यांचा विचार करून, राज्यांशी चर्चा करून याची अंमलबजावणी केली पाहिजे. शेवटी प्रत्येक राज्यामध्ये कृषी खातं आहे. प्रत्येक राज्याची कृषी धोरणं वेगळी आहे. प्रत्येक राज्याच्या कृषी मंत्री वा मुख्यमंत्र्यांशी चर्चा करून निर्णय घ्यायला पाहिजे होतं. हे प्रकरण इतकं चिघळायची गरज नव्हती. चीनच्या वा पाकिस्तानच्या सीमेवरही मी इतका बंदोबस्त बघितला नाही. इतका बंदोबस्त शेतकऱ्यांसाठी करण्याची आवश्यकता नाही. त्यांच्या मागण्या समजून घेतल्या पाहिजे,” असा टोला राज ठाकरे यांनी लगावला. प्रजासत्ताक दिनी झालेल्या हिंसाचारावर बोलताना राज ठाकरे यांनी मोदी सरकारला इशाराही दिला. “कसं आहे शेवटी ताणताणत आपण कुठपर्यंत नेणार आहोत? एक २६ जानेवारी काय घेऊन बसला आहात तुम्ही याच्यामध्ये…,” असं म्हणत राज ठाकरेंनी मोदी सरकारला सावधगिरीचा इशारा दिला. “अयोध्येचा दौरा करण्याची इच्छा व्यक्त केली आहे. त्याबाबतची तारीख अजून ठरलेली नाही. ते काही लपून राहणार नाही,” अशी माहिती देत राज यांनी त्यांच्या आगामी अयोध्या दौऱ्याबद्दल भूमिका स्पष्ट केली. First Published on February 6, 2021 3:09 pm
https://www.loksatta.com/desh-videsh-news/greta-thunberg-tweet-about-the-farmers-movement-akp-94-2395755/|‘टूलकिट’मधून अनेक बाबी उघड – जयशंकर|टूलकिटमधून अनेक बाबी उघड झाल्या आहेत, त्यामधून आणखी काय उघड होते त्याची प्रतीक्षा करावी लागेल.|February 7, 2021 02:22 am|  स्वीडनमधील पर्यावरणवादी ग्रेटा थनबर्ग हिने जारी केलेल्या टूलकिटचा खलिस्तानशी संबंध असल्याचा दावा दिल्ली पोलिसांनी केल्यानंतर परराष्ट्रमंत्री एस. जयशंकर यांनी त्याबाबत भाष्य केले आहे. या टूलकिटमधून अनेक गोष्टी उघड झाल्या आहेत. त्यामुळे आंतरराष्ट्रीय सेलिब्रिटींनी शेतकऱ्यांच्या आंदोलनावर जे भाष्य केले त्यावर परराष्ट्र मंत्रालयाने तातडीने का प्रतिक्रिया व्यक्त केली ते कळू शकेल, असे जयशंकर यांनी म्हटले आहे. या टूलकिटमधून अनेक बाबी उघड झाल्या आहेत, त्यामधून आणखी काय उघड होते त्याची प्रतीक्षा करावी लागेल. ज्या गोष्टींची सेलिब्रिटींना जाणीवच नाही त्याबाबत त्यांनी भाष्य केल्याने परराष्ट्र मंत्रालयास तातडीने का प्रतिक्रिया द्यावी लागली ते कळू शकण्यास मदत होईल, असे जयशंकर यांनी सांगितल्याची एक क्लीप एका वृत्तवाहिनीने पोस्ट केली आहे. शेतकऱ्यांच्या आंदोलनाबाबत ज्यांनी टूलकिट तयार केले त्यांच्याविरुद्ध दिल्ली पोलिसांच्या सायबर सेलने गुरुवारी देशद्रोह, गुन्हेगारी स्वरूपाचा कट आणि तिरस्काराला प्रोत्साहन असे आरोप असलेला एफआयआर नोंदविला आहे. याच टूलकिटबाबत थनबर्गचा संदेश होता.  थनबर्ग हिने बुधवारी मूळ ट्वीट काढून टाकले, मात्र बुधवारी रात्रीच दुसरे टूलकिट ट्वीट केले.  थनबर्गसह पॉप आयकॉन रिहाना आणि अमेरिकेच्या उपाध्यक्ष कमला हॅरिस यांची पुतणी मीना हॅरिस यांनी शेतकऱ्यांच्या आंदोलनाबाबत मत व्यक्त केल्याने परराष्ट्र मंत्रालयाने या सेलिब्रिटींवर टीका केली. शेतकऱ्यांच्या आंदोलनातील घटनाक्रम (६ जानेवारी रोजी ट्रॅक्टर मोर्चाच्या वेळी घडलेला हिंसाचारासह) हा टूलकिटमध्ये जी कृती योजना जारी करण्यात आली होती तिच्याशी मिळतीजुळती आहे, असे पोलिसांचे म्हणणे आहे. ज्या टूलकिटबद्दल प्रश्न उपस्थित केले जात आहेत ते खलिस्तानी समर्थक संघटना पोएटिक जस्टीस फाऊण्डेशनने तयार केले आहे, असे विशेष पोलीस आयुक्त (गुन्हे शाखा) प्रवीर रंजन यांनी म्हटले आहे. First Published on February 7, 2021 2:22 am
https://www.loksatta.com/desh-videsh-news/parliament-today-updates-all-governments-have-stood-for-agricultural-reforms-pm-modi-bmh-90-2396371/|मूळ मुद्द्यावर विरोधक गप्प का आहेत? कृषी कायद्यांवर मोदींनी सोडलं मौन|"""कर्जमाफी शेतकऱ्यांसाठी आहे की मतं मिळवण्यासाठी?"""|February 8, 2021 12:55 pm|गेल्या दोन महिन्यांपासून कृषी कायद्याविरोधात शेतकरी आंदोलन सुरू आहे. नवे कायदे रद्द करण्याची मागणी शेतकऱ्यांकडून केली जात असून, विरोधकांकडूनही मागणी केली जात आहे. कृषी कायद्याच्या मुद्द्यावरून सरकारवर होत असलेल्या टीकेवर पंतप्रधान नरेंद्र मोदी यांनी मौन सोडलं. पंतप्रधानांनी कृषी मंत्र्यांनी उपस्थित केलेल्या प्रश्नांचा हवाला देत विरोधकांना प्रत्युत्तर दिलं. “अध्यक्ष महोदय, अनेक आव्हानं आहेत. पण, समस्येचा भाग व्हायचं की, समाधानाचा? हे आपल्याला ठरवावं लागेल. छोटी रेषा आहे. जर समस्येचा भाग बनलो तर राजकारण होईल. समाधानाचा भाग झालो तर राष्ट्राच्या धोरणाला चार चाँद लागतील. वर्तमान पिढीबरोबरच नव्या पिढीचाही विचार करणं, हे आपलं दायित्व आहे. समस्या आहेत, पण सोबत काम केलं तर निश्चित यश मिळवू,” असा विश्वास मोदींनी व्यक्त केला. “सभागृहात शेतकरी आंदोलनाची भरपूर चर्चा झाली. जास्तीत जास्त वेळ जे मुद्दे मांडले गेले, ते आंदोलनासंदर्भातले आहेत. पण, कोणत्या गोष्टीसाठी आंदोलन आहे, यावर मात्र सगळे गप्प आहेत. आंदोलन कसं आहे. आंदोलकांसोबत काय होतंय. पण, मूळ मुद्द्यांवर चर्चा झाली असती, तर चांगलं झालं असतं. कृषीमंत्र्यांनी काही प्रश्न विचारले, त्या प्रश्नांची उत्तरं मिळणार नाहीत, याची मला खात्री आहे,” अशी टोला मोदींनी विरोधकांना लगावला. LIVE: PM Modi replies in Rajya Sabha to the Motion of Thanks on the President’s Address.(Source: Rajya Sabha TV) — ANI (@ANI) “मी दैवेगोडा यांचा आभारी आहे. त्यांनी सरकारने केलेल्या कामाचं कौतुक केलं. त्याचबरोबर चांगल्या सूचनाही केल्या. शेतीची मूळ समस्या काय आहे? याबद्दल माजी पंतप्रधान चौधरी चरणसिंह यांनी जे सांगितलंय ते सांगू इच्छितो. बहुतांश शेतकरी असे ज्यांच्याकडे एक हेक्टरपेक्षा कमी जमीन, असे शेतकरी आता ६१ टक्के आहेत, ८६ टक्के शेतकऱ्यांकडे दोन हेक्टरपेक्षा कमी जमीन, असे शेतकरी १२ कोटी आहेत. या शेतकऱ्यांची देशावर काही जबाबदारी नाही का?. केंद्राला यांना डोळ्यासमोर ठेवावं लागेल की, नाही. चौधरी चरणसिंग यांनी आपल्यासाठी हे प्रश्न सोडून गेले आहेत. त्याचं उत्तर आपल्याला शोधावं लागेल. निवडणुका आल्या की कर्जमाफीची योजना राबवतो. तो शेतकऱ्यांची योजना आहे की, मतं मिळवण्याचा हे सर्वजणांना माहिती आहे,” असं टीकास्त्र मोदींनी कर्जमाफी मुद्द्यावरून डागलं. First Published on February 8, 2021 11:37 am
https://www.loksatta.com/desh-videsh-news/the-three-options-pm-modi-has-offered-to-india-hunger-unemployment-suicide-rahul-gandhi-msr-87-2400332/|“मोदींनी देशाला भूक, बेरोजगारी व आत्महत्या हे तीन पर्याय दिलेत”|"- राजस्थानमधील अजमेर येथून राहुल गांधी यांचा मोदी सरकारवर निशाणा
"|February 13, 2021 05:08 pm|केंद्र सरकारच्या नव्या कृषी कायद्यांविरोधात मागील अडीच महिन्यापासून दिल्लीच्या सीमेवर शेतकरी संघटना आंदोलन करत आहेत. या शेतकरी आंदोलनामुळे सध्या देशातील राजकीय वातावरण कमालीचे तापले आहे. विरोधकांकडून केंद्र सरकारवर जोरदार टीका केली जात आहे. राज्यसभा, लोकसभेत देखील या मुद्यावरून आरोप-प्रत्यारोप सुरू असल्याचे दिसत आहे. या पार्श्वभूमीवर आज राजस्थानमधील अजमेर येथून काँग्रेस नेते राहुल गांधी यांनी मोदी सरकारवर पुन्हा एकदा निशाणा साधला. The three options PM Modi has offered to India: 1. Hunger 2. Unemployment 3. Suicide — Congress (@INCIndia) कृषी कायदे लागू करणं हे बेरोजगारीचं कारण ठरेल. पंतप्रधान म्हणत आहेत की ते पर्याय देत आहे. हो त्यांनी दिला आहे : भूक, बेरोजगारी आणि आत्महत्या. ते शेतकऱ्यांची चर्चा करू इच्छितात, मात्र ते तोपर्यंत बोलू शकणार नाहीत जोपर्यंत कायदे रद्द होत नाहीत. शेती भारत मातेची आहे, उद्योजकांची नाही. असं राहुल गांधी म्हणाले आहेत. ‘ implementation will cause unemployment. PM says he’s giving options.Yes, he has given: hunger, unemployment & suicide.He wants to talk to farmers but they won’t until laws are repealed.Agriculture belongs to ‘Bharat Mata’,not industrialist: R Gandhi in Ajmer,Rajasthan — ANI (@ANI) राजस्थानमधील रुपनगढ येथे आज(शनिवार) राहुल गांधी यांनी किसान महापंचायतीला संबोधित केलं. यावेळी मोठ्या संख्येने उपस्थित शेतकऱ्यांनी ट्रॅक्टर रॅली देखील काढली, राहुल गांधींनी ट्रॅक्टरवर बसून या रॅलीची सुरूवात केली. या अगोदर केंद्र सरकारच्या तीन कृषी कायद्यांवरून काँग्रेसचे नेते राहुल गांधी यांनी गुरुवारी सरकारवर हल्ला चढविला होता. या कायद्यांमुळे बडय़ा उद्योगपतींना अमर्यादित धान्य खरेदी करता येईल आणि त्याचा साठाही करता येईल, असे  ते म्हणाले होते. तसेच, यावेळी कुटुंब नियोजनासंदर्भातील हम दो, हमारे दो या जुन्या घोषणेचा संदर्भ दिला आणि केवळ चार-पाच जण देशाचा कारभार करीत असल्याची टीका देखील राहुल गांधींनी केली होती. First Published on February 13, 2021 5:01 pm
https://www.loksatta.com/mumbai-news/swabhimani-shetkari-sanghatna-protest-against-sachin-tendulkar-farmer-protest-sgy-87-2396660/|“सचिन, आमच्या शेतकरी बापासाठी कधी ट्विट करशील”|"सचिनच्या मुंबईमधील घराबाहेर आंदोलन
"|February 8, 2021 06:39 pm|देशात सुरु असलेल्या शेतकरी आंदोलनावर इंटरनॅशनल पॉपस्टार रिहानाने ट्विट केलं आणि देशात एक नवा वाद निर्माण झाला. रिहानाने ट्विट करताच गेल्या कित्येक दिवसांपासून सुरु असलेल्या शेतकरी आंदोलनावर एक शब्दही न उच्चारणारे सेलिब्रिटी ट्विटरवर व्यक्त होऊ लागले. विशेष म्हणजे अक्षय कुमार आणि सायना नेहवालचं ट्विट सेम असल्याने अनेकांच्या तर भुवया उंचावल्या. ट्विट करणाऱ्यांमधील एका नावाने सर्वांना आश्चर्यचकित केलं ते म्हणजे सचिन तेंडुलकर. सचिनने ट्विट केलं आणि त्याच्यावर सोशल मीडियावरुन टीकेचा भडीमार सुरु झाला. यामुळे त्याच्याविरोधात ठिकठिकाणी आंदोलनदेखील होऊ लागलं आहे. सचिन तेंडुलकरच्या मुंबईमधील घराबाहेर स्वाभिमानी शेतकरी संघटनेकडून निदर्शन करण्यात आलं. यावेळी सचिन, आमच्या शेतकरी बापासाठी कधी ट्वीट करशील, असा सवाल विचारण्यात आला. स्वाभिमानी शेतकरी संघटनेचे युवा प्रवक्ते रणजीत बागल यांनी हे आंदोलन केलं. यावेळी त्यांनी हातात फलक घेऊन सचिनला विचारणा केली. “भारताच्या सार्वभौमत्वाशी तडजोड मान्य नाही. बाह्यशक्ती बघ्याच्या भूमिकेत राहू शकतात पण हस्तक्षेप करु शकत नाहीत. भारतीयांना भारत माहित आहे. देश म्हणून आपण सर्व एकत्र राहूया” असे टि्वट सचिन तेंडुलकरने केलं होतं. सचिन तेंडुलकरने हे टि्वट करताना #IndiaTogether #IndiaAgainstPropaganda हे दोन हॅशटॅग वापरले होते. First Published on February 8, 2021 6:39 pm
https://www.loksatta.com/thane-news/raj-thackeray-criticism-of-the-central-government-akp-94-2395774/|प्रतिष्ठित व्यक्तींना पठिंब्यासाठी उतरवणे चुकीचे|ठाणे जिल्ह्यातील मनसेच्या पदाधिकाऱ्यांची शनिवारी बैठक घेऊन राजे यांनी चर्चा केली.|February 7, 2021 02:43 am|  ठाणे : भारतरत्न गानसम्राज्ञी लता मंगेशकर आणि क्रिकेटपटू सचिन तेंडुलकर यांच्यासारख्या प्रतिष्ठित व्यक्तींना केंद्र सरकारने स्वत:च्या बाजूने समाजमाध्यमातून बोलायला लावणे, हे चुकीचे असल्याचे मनसे अध्यक्ष राज ठाकरे यांनी नमूद करत भाजप सरकारवर टीका केली. ठाणे जिल्ह्यातील मनसेच्या पदाधिकाऱ्यांची शनिवारी बैठक घेऊन राजे यांनी चर्चा केली. या बैठकीनंतर त्यांनी केंद्रातील भाजप तसेच महाविकास आघाडीवर टीका केली. शेतकरी आंदोलन हा सरकारच्या धोरणांचा विषय असून तो चीन किंवा पाकिस्तानमुळे देशावर ओढवलेल्या संकटाचा विषय नाही. त्यामुळे हा विषय अभिनेता अक्षयकुमारपर्यंतच मर्यादित ठेवून तिथेच संपवायला हवा होता, असा टोलाही त्यांनी भाजपला लगावला. ती गायिका कोण, तिला कोण ओळखते. ती काही तरी भाष्य करते आणि तिला सरकारही उत्तर देते.  केंद्र सरकारने आणलेला कृषी कायदा चुकीचा नाही, मात्र त्यात काही त्रुटी असू शकतात. त्यामुळे प्रत्येक मुख्यमंत्री आणि कृषिमंत्र्यांशी चर्चा करणे गरजेचे आहे असे त्यांनी स्पष्ट केले. राज्यातील नागरिकांना भरमसाट वीज देयके आली आहेत. राष्ट्रवादी काँग्रेस पक्षाचे अध्यक्ष शरद पवार यांची यासंदर्भात भेट घेतली होती. त्या वेळी त्यांनी वीज कंपन्यांच्या नावाने पत्र लिहा आणि ती माझ्याकडे पाठवा असे सांगितले होते. मात्र काही दिवसांनी अदानी आणि शरद पवार यांच्यात बैठक झाली आणि त्यानंतर राज्य सरकारने वीज देयकामध्ये माफी दिली जाणार नसल्याची भूमिका घेतली. वीज कंपन्यांना पाठीशी घालण्याचे काम राज्य सरकार करत आहे, अशी टीकाही राज ठाकरे यांनी केली. नवी मुंबई : राज ठाकरे यांच्या भाषणानंतर वाशी टोलनाका येथे मनसे कार्यकत्र्यांनी तोडफोड केली होती. याप्रकरणी वाशी पोलिसांनी राज  यांच्यावर गुन्हा दाखल केला होता. राज ठाकरे यांना १५ हजार रुपयाच्या जातमुचलक्यावर जामीन मंजूर करण्यात आला आहे. २०१४ मधील ही घटना आहे.  शनिवारी राज बेलापूर येथे  न्यायालयात उपस्थित होते. First Published on February 7, 2021 2:43 am
https://www.loksatta.com/agralekh-news/editorial-on-filing-a-crime-under-sedition-law-abn-97-2402228/|‘द्रोह’काळिमा!|कर्नाटक, बिहार, झारखंड, उत्तर प्रदेश आणि तमिळनाडू ही राष्ट्रद्रोह्यंचा शोध घेणारी प्रमुख राज्ये.|February 17, 2021 12:04 am|  ‘राष्ट्रद्रोह’ म्हणून ओळखला जाणारा राजद्रोह (सेडिशन) हा सध्या भारतातील सर्वात लोकप्रिय गुन्हा असल्याचा निष्कर्ष या संदर्भातील आकडेवारीवरून कोणी काढल्यास त्यात गैर काही असणार नाही. दिशा रवी ही पर्यावरणवादी कार्यकर्ती या यादीतील ताजी भर. आणखी काही जण त्यात लवकरच जोडले जातील. या पार्श्वभूमीवर भारतात सध्या झालेला हा राष्ट्रद्रोह गुन्ह्य़ांचा प्रस्फोट लक्षात घेत असतानाच या विषयाचा मुळारंभदेखील समजावून घेणे उद्बोधक तसेच राष्ट्रप्रेमाचेही ठरेल. प्रथम याबाबतची आकडेवारी. न्यायप्रक्रियेविषयी सजग कायदेतज्ज्ञांनी जमा केलेल्या तपशिलानुसार २०१० ते २०२० या दशकात आपल्या देशात १०,९३८ इतके राष्ट्रद्रोहाचे गुन्हे नोंदले गेले. पण त्यातील ६५ टक्के इतक्या गुन्ह्यांची नोंद २०१४ नंतर झाली. यानंतर २०१४ ते २०२० या काळात प्रतिवर्षी २८ टक्के इतक्या वेगाने आपल्या देशात राष्ट्रद्रोहाची वाढ नोंदली गेली. गेल्या दशकभरात राजकीय नेते वा सरकार यांवर टीका केली म्हणून ज्या ४०५ व्यक्तींवर राष्ट्रद्रोहाचा गुन्हा दाखल केला गेला त्यापैकी ९६ टक्के गुन्ह्य़ांची नोंद २०१४ नंतर झालेली आहे. यातील १४९ गुन्हे थेट पंतप्रधानांविषयी अपमानास्पद उद्गार काढले वा त्यांना टीकेचे लक्ष्य केले म्हणून आहेत. त्याखालोखाल अशा गुन्ह्यांना नोंदवू देण्याचा मान उत्तर प्रदेशच्या मुख्यमंत्र्यांचा. त्यांच्यावर टीका केली म्हणून नोंदवल्या गेलेल्या राष्ट्रद्रोहाच्या गुन्ह्यांची संख्या १४४ इतकी आहे. सध्याच्या शेतकरी आंदोलनात सहा जणांनी, हाथरस सामूहिक बलात्कारप्रकरणी सत्ताधाऱ्यांवर टीका करणाऱ्या २२ जणांनी, नागरिकत्व निदर्शनांत २५ जणांनी आणि पुलवामा दहशतवादी हल्ल्यानंतर २७ जणांनी आपल्या देशाशी ‘राष्ट्रद्रोह’ केला असे आकडेवारी दर्शवते. या राष्ट्रद्रोह्य़ांत विरोधी पक्षीय नेते, पत्रकार, अभ्यासक, लेखक आणि इतकेच काय विद्यार्थीदेखील मोठय़ा संख्येने दिसतात. यातील लक्षणीय बाब अशी की यातील बहुसंख्य राष्ट्रद्रोह भाजप सरकारांनी टिपले. अगदी पुलवामा प्रकरणातील २७ पैकी २६ राष्ट्रद्रोह गुन्हे विविध राज्यांतील भाजप वा मित्रपक्षांच्या सरकारांमुळे देशासमोर आले. कर्नाटक, बिहार, झारखंड, उत्तर प्रदेश आणि तमिळनाडू ही राष्ट्रद्रोह्यंचा शोध घेणारी प्रमुख राज्ये. त्यातही या राज्यांत जेव्हा जेव्हा राष्ट्रप्रेमी भाजप सत्तेवर येतो तेव्हा तेव्हा राष्ट्रद्रोहाच्या गुन्ह्यांचा कसून शोध घेतला जातो. सरकारविरोधात पत्रके लावणे / वाटणे, घोषणा देणे, समाजमाध्यमांत काहीबाही लिहिणे, व्यक्तींतील संभाषणात सरकारविरोधात भूमिका घेणे आदी कृत्यांचा समावेश या अत्यंत गंभीर अशा राष्ट्रद्रोहाच्या गुन्ह्यांत आहे. आता मुद्दा राष्ट्रद्रोह या गुन्ह्यचा उगम, त्याची व्याप्ती आणि पटणार असल्यास वैधता या त्याच्या महत्त्वाच्या अंगांचा. ‘लोकसत्ता’चे स्तंभलेखक आणि तरुण विधिज्ञ अभिनव चंद्रचूड यांनी या संदर्भात अत्यंत अभ्यासपूर्ण आणि तरीही सुलभ असे विवेचन केले. भारतीय दंड संहितेच्या ‘१२४-अ’ या कलमाखाली राष्ट्रद्रोहाचा गुन्हा नोंदला जातो. या कलमाचा जन्मेतिहास मोठा उद्बोधक आहे. आपल्या सर्व महत्त्वाच्या कायद्यांप्रमाणे याचाही उगम अर्थातच ब्रिटिशकालीन. त्यास काही एक आकार आला तो १८३२ साली. त्याआधी सरकारविषयी काहीही निष्क्रिय टीकात्मक बोलणाऱ्याविरोधातही या कायद्यान्वये गुन्हा दाखल केला जात असे. आपल्याकडे विख्यात थॉमस बॅबिंग्टन मेकॉले यांनी १८३७ साली भारतीय विधि आयोगाचे अध्यक्ष असताना या कायद्याचा पहिला मसुदा बनवला. तो बनवताना या मेकॉले यांनी या कायद्याच्या उगाच वाढलेल्या फांद्या छाटल्या. ‘सरकारविरोधात अप्रियतेची भावना रुजवण्याची कृती’ करणे म्हणजे राष्ट्रद्रोह अशी नवी, सुटसुटीत व्याख्या त्यांच्या काळात तयार झाली. यात लक्षात घेण्यासारखी बाब म्हणजे सरकारविरोधात टीका करणारे, सरकारची यथेच्छ निर्भर्त्सना करणारे आदींचा समावेश मेकॉले वा ब्रिटिशांनी राष्ट्रद्रोह्यंत केला नाही. या मवाळ कलमाचा समावेश प्रत्यक्ष कायद्यात होऊ शकला नाही. पण पुढे १८७० सालच्या सुधारणांत तो झाला. कारण त्या वेळी ब्रिटिश संचालित भारतात सरकारविरोधात काही पुन्हा उठाव होतील अशी भीती ब्रिटिशांस वाटली. याआधी १८५७ घडून गेले होते ही बाब लक्षात घेतल्यास भारतापुरती राष्ट्रद्रोह गुन्ह्य़ाच्या या कलमाची गरज सरकारला का वाटली असावी हे समजून घेता येईल. सरकारविरोधात काही जणांकडून ‘जिहाद’ पुकारला जाण्याची भीती या संदर्भात व्यक्त केली गेली. प्रत्यक्षात सरकारविरोधात असा काही धार्मिक जिहाद करणारा एकही आरोपी त्या वेळी आढळला नाही. या राष्ट्रद्रोहाच्या ‘कलम १२४-अ’ याअंतर्गत गुन्हा दाखल झालेली पहिली व्यक्ती ही जिहादी नव्हती. ती व्यक्ती म्हणजे ‘लोकमान्य’ बाळ गंगाधर टिळक. छत्रपती शिवाजी महाराज स्वर्गात भारताच्या सद्य:स्थितीविषयी काही टीकात्मक भाष्य करतात असे, परकीय सत्ताधीश भारतास कसे लुबाडत आहेत अशी खंत व्यक्त करणारे ‘केसरी’तील काल्पनिक लेखन हा इंग्रज सरकारच्या मते राष्ट्रद्रोहाचा गंभीर गुन्हा होता. त्यावर निकाल देताना न्या. आर्थर स्ट्राची यांनी या राष्ट्रद्रोहाची व्याख्या चांगलीच लांबरुंद केली. इतकी की सरकारविषयी ‘ममत्वाचा अभाव’ हादेखील राष्ट्रद्रोह ठरला. सरकारबाबत कोणतीही ‘नकारात्मक भावना’ म्हणजे राष्ट्रद्रोहच असे त्यांचे म्हणणे. या नकारात्मक भावनेची तीव्रता काय, त्याची होणारी परिणती काय, त्यातून काही प्रत्यक्ष उठाव झाला आहे किंवा काय याचा कोणताही विचार न करता सरकारविषयीची नाराजी व्यक्त करणे हा राष्ट्रद्रोह असे त्यांनी ठरवले. पण याच, परकीय ब्रिटिश सत्तेने आपल्या आधिपत्याखालील भारतीयांवर अंकुश ठेवण्यासाठी वापरलेल्या त्याच जुनाट कायद्याचा बडगा सध्या आपल्याकडे अनेकांवर उगारला जात असल्याचे दिसते. तथापि यातही मूलभूत फरक असा की ब्रिटिशकालात राष्ट्रद्रोह हा ‘जामीन-योग्य’ गुन्हा होता. आता तो तसा अजिबात नाही. याच्या बरोबर उलट परिस्थिती आता आहे. इतकेच नव्हे तर त्या काळी या कायद्यान्वये एखाद्यास अटक करावयाची वेळ आल्यास पोलिसांना न्यायदंडाधिकाऱ्याची पूर्वपरवानगी घेणे आवश्यक होते आणि या नियमाची चोख अंमलबजावणी होत होती. म्हणून टिळकांनादेखील ब्रिटिश सरकार ‘वाटले म्हणून’ अटक करू शकले नाही. त्यांना त्याआधी संबंधित न्यायदंडाधिकाऱ्याकडून परवानगी घ्यावी लागली. महत्त्वाचा मुद्दा असा की एकविसाव्या शतकात या कायद्याची कालबाता लक्षात घेऊन खुद्द ब्रिटनने २००९ साली हा कायदा रद्दबातल केला. त्या वेळच्या गॉर्डन ब्राऊन सरकारने राष्ट्रद्रोह, अब्रुनुकसानी आणि अश्लीलता गुन्हा ठरवणारे तीन कायदे एका झटक्यात कालबा ठरवले. ‘‘हे कायदे अशा काळाचे प्रतीक आहेत ज्या काळात अभिव्यक्तिस्वातंत्र्य हे मूल्य आणि मूलभूत अधिकार मानला जात नव्हता. आता तसे नाही. संपूर्ण अभिव्यक्तिस्वातंत्र्य आणि सरकारवर टीका करण्याचा नागरिकांचा अधिकार हे लोकशाहीचे मूलाधार आहेत,’’ असे विधान हे कायदे रद्द करताना तत्कालीन ब्रिटिश कायदामंत्री क्लेर वार्ड यांनी केले. त्यांचे भाष्य आणखी एका कारणासाठी महत्त्वाचे आहे. ‘‘हे मागास कायदे ब्रिटनमधे अजूनही अस्तित्वात आहेत याकडे बोट दाखवून अन्य देश आपापल्या देशांतील अशा मागास कायद्यांचे समर्थन करताना दिसतात. त्या देशांतील सत्ताधीश राजकीय विरोधकांची मुस्कटदाबी करण्यासाठी या कायद्यांचा आधार घेतात. हे योग्य नाही. म्हणून ब्रिटननेच हे कायदे रद्दबातल करणे गरजेचे आहे,’’ इतक्या स्वच्छपणे वार्ड यांनी सत्यकथन केले. राजेशाहीकडून लोकशाहीकडे वळलेल्या एकेकाळच्या साम्राज्यवादी देशासही राष्ट्रद्रोहाचा गुन्हा रद्दबातल करावा असे वाटले, ही बाब कौतुकास्पद खरीच. पण त्या देशाकडून लोकशाहीचे प्रारूप स्वीकारणाऱ्यांना मात्र अजूनही हा ‘द्रोह’काळिमा कवटाळावासा वाटावा यापरते दुसरे दुर्दैव ते काय? First Published on February 17, 2021 12:04 am
https://www.loksatta.com/krida-news/decline-in-tendulkar-fans-on-social-media-abn-97-2395119/|समाजमाध्यमांवरील सचिनच्या चाहत्यांमध्ये घट|शेतकरी आंदोलनाविषयी ‘ट्विट’चा परिणाम|February 6, 2021 12:15 am|  नव्या कृषी कायद्यांविरोधात नवी दिल्लीत सुरू असलेल्या शेतकरी आंदोलनाविषयी सरकारधार्जिणी भूमिका घेतल्याने भारताचा माजी क्रिकेटपटू सचिन तेंडुलकर हा समाजमाध्यमांवर टीकेचा धनी झाला आहे. सचिनच्या या भूमिकेमुळे त्याने समाजमाध्यमांवरील अनेक चाहते गमावले आहेत. शेतकरी आंदोलनाला आता आंतरराष्ट्रीय स्तरावरूनही पाठिंबा मिळत आहे. अमेरिकेची विख्यात पॉपगायिका रिहाना तसेच स्वीडनची युवा सामाजिक कार्यकर्ती ग्रेटा थनबर्ग हिने शेतकरी आंदोलनाला पाठिंबा दिल्यानंतर सचिनसह भारताचा कर्णधार विराट कोहली, रोहित शर्मा, अजिंक्य रहाणे यांनी ‘ट्वीट’ करत सर्वानी एकत्र येण्याची विनंती केली आहे. कोणत्याही राजकीय मुद्दय़ांवर आपले मत न मांडणाऱ्या सचिनने या वेळी मात्र आपल्या ‘ट्वीट’ने सर्वाचा रोष ओढवून घेतला आहे. मुख्य म्हणजे, आंदोलनाला दोन महिन्यांपेक्षा जास्त कालावधी होऊनही रिहानाच्या ‘ट्वीट’नंतरच सचिनला जाग आली का, असा प्रश्नही काही चाहत्यांनी विचारला आहे. ‘‘भारताच्या सार्वभौमत्वाशी तडजोड मान्य नाही. बाहेरील शक्ती बघ्याच्या भूमिकेत राहू शकतात, पण हस्तक्षेप करण्याचा त्यांना अधिकार नाही. देशाबद्दलची माहिती देशवासीयांनाच असून त्यांनीच निर्णय घ्यायला हवा. देश म्हणून आपण सर्वानी एकत्र येऊ या,’’ असे ‘ट्वीट’ सचिनने केले होते. त्यानंतर असंख्य चाहत्यांनी सचिनला खडे बोल सुनावले आहेत. ‘‘महेंद्रसिंह धोनीपेक्षा तू मला जास्त आवडतोस, पण चाहता म्हणून तू मला गमावून बसलास. पंजाब आणि हरयाणामधील अनेक चाहते तू गमावलेस,’’ असे ‘ट्वीट’ एका चाहत्याने केले आहे. ‘‘राजकीय दबावाखाली देवाने ‘ट्वीट’ केल्यानंतर मोठा धक्काच बसला. थंडीत कुडकुडत गेल्या दोन महिन्यांपासून आंदोलनाला बसलेले शेतकरी नाहीत का,’’ असा सवाल एका चाहत्याने केला आहे. अशाप्रकारच्या अनेक ट्विटद्वारे चाहत्यांनी सचिनवर टीकास्त्र सोडले आहे. First Published on February 6, 2021 12:15 am
https://www.loksatta.com/mumbai-news/decision-on-nikita-jacob-interim-pre-arrest-bail-today-abn-97-2402434/|निकिता जेकबच्या जामिनावर आज निर्णय|अटकेच्या भीतीपोटी जेकब या घरातून निघून गेल्या.|February 17, 2021 12:14 am|ग्रेटा थनबर्ग हिचे शेतकरी आंदोलनाशी संबंधित ‘टूलकिट‘ समाजमाध्यमावरून प्रसारित केल्याच्या आरोपाप्रकरणातील संशयित अ‍ॅड निकिता जेकब यांना अंतरिम अटकपूर्व जामीन मंजूर करायचा की नाही याबाबतचा निर्णय मुंबई उच्च न्यायालय बुधवारी देणार आहे. तोपर्यंत जेकब यांना अटक होणार नाही, अशी हमी दिल्ली पोलिसांनी  न्यायालयाला दिली. दिल्ली न्यायालयाने अजामीनपात्र वॉरंट बजावल्यानंतर तसेच दिल्ली पोलीस अटकेसाठी मुंबईत दाखल झाल्यानंतर जेकब यांनी अंतरिम जामिनासाठी उच्च न्यायालयात धाव घेतली होती. न्यायमूर्ती प्रकाश नाईक यांच्यासमोर जेकब यांच्या याचिकेवर मंगळवारी सुनावणी झाली. त्या वेळी दिल्ली पोलिसांच्या ‘सायबर सेल’तर्फे जेकब यांच्या याचिकेला विरोध करण्यात आला. या प्रकरणी दुसऱ्या राज्यात गुन्हा दाखल असल्याने मुंबई उच्च न्यायालयाला जेकब यांना दिलासा देण्याचा अधिकार नाही, असा युक्तिवाद दिल्ली पोलिसांच्या वतीने हितेन वेणेगावकर यांनी केला. दिल्ली येथील तीसहजारी न्यायालयाने जेकब यांच्याविरोधात अजामीनपात्र अटक वॉरंट बजावल्यानंतर ११ फेब्रुवारीला जेकब यांच्या गोरेगाव येथील घरातून त्यांचा संगणक, भ्रमणध्वनीसह काही कागदपत्रे ताब्यात घेण्यात आली.  जेकब यांचा तपशीलवार जबाबही नोंदवला. पोलीस त्यांना अटक करणार होते. मात्र सूर्यास्तानंतर महिलांना ताब्यात घेण्यास वा अटक करण्यास कायद्याने मनाई असल्याने दिल्ली पोलिसांनी जेकब यांना दुसऱ्या दिवशी सकाळी साडेदहा वाजता परत येऊ, असे सांगितले. दुसऱ्या दिवशी पोलीस त्यांच्या घरी पोहोचले त्या वेळी तपासात सहकार्य करण्याऐवजी त्या फरारी झाल्या, असे वेणेगावकर यांनी न्यायालयाला सांगितले. दिल्ली न्यायालयात अटकपूर्व जामिनासाठी रीतसर अर्ज करता यावा यासाठीच जेकब यांना अटकेपासून तीन ते चार आठवडय़ांचा दिलासा देण्याची मागणी केली जात आहे, असा युक्तिवाद जेकब यांच्या वतीने अ‍ॅड्. मिहिर देसाई यांनी केला. तसेच अटकेच्या भीतीपोटी जेकब या घरातून निघून गेल्या. परंतु त्यांना अंतरिम दिलासा मिळाल्यानंतरही त्या तपासात सहकार्य करतील, असा दावाही करण्यात आला. थनबर्ग हिचे ‘टूलकिट’ या प्रकरणी अटकेत असलेली पर्यावरणवादी दिशा रवी आणि जेकबसह खलिस्तानी चळवळीत सहभागी असलेल्यांनी तयार केले व समाजमाध्यमावरून ते प्रसारित केले, असा आरोप दिल्ली पोलिसांनी केला आहे. प्रजासत्ताकदिनी लाल किल्लय़ावर घम्डलेला प्रकार हा एकप्रकारे हत्याकांडच होते. त्यात ४०० हून अधिक पोलीस जखमी झाले, असा आरोप करून दिल्ली पोलिसांनी जेकब यांची याचिका फेटाळण्याची मागणी केली. ‘टूलकिट’ केवळ जेकब यांनीच नव्हे, तर अनेकांनी तयार केले होते. शेतकऱ्यांच्या आंदोलनाला पाठिंबा दर्शवण्यासाठी ते तयार करण्यात आले होते. त्यात हिंसा करण्याबाबतचे वा प्रजासत्ताकदिनी लाल किल्लय़ावर झालेल्या घटनेबाबतचे भाष्य नाही, असेही देसाई यांनी न्यायालयाला सांगण्याचा प्रयत्न केला. थनबर्गच्या ‘ट्वीट’मुळे हा प्रकार उघडकीस आला. परंतु जेकबसारख्या तरूण पर्यावरणवादीवर देशद्रोहासारखे गंभीर आरोप लावणे योग्य नसल्याचे देसाई यांनी म्हटले. First Published on February 17, 2021 12:14 am
https://www.loksatta.com/maharashtra-news/12-mlc-appointment-ajit-pawar-said-governor-bhagatsingh-koshyari-will-not-forced-us-to-go-court-bmh-90-2398073/|राज्यपाल तशी वेळ येऊ देणार नाहीत; अजित पवारांचा सूचक इशारा|"""तोच भावूकपणा शेतकऱ्यांच्या बाबतीत दाखवला तर..."""|February 10, 2021 04:43 pm|काही दिवसांपूर्वी विधान परिषदेच्या १२ जागांबाबत राज्यपालांनी अंत पाहू नये, असं म्हणणाऱ्या उपमुख्यमंत्री अजित पवार यांनी आता न्यायालयाचे दरवाजे ठोठावण्याचा सूचक इशारा दिला आहे. राज्यपाल भगत सिंह कोश्यारी विधान परिषेदच्या १२ जागांसाठी न्यायालयात जाऊ देण्याची वेळ येऊ देणार नाहीत, असं म्हणत अजित पवार यांनी राज्यपालांवर निशाणा साधला आहे. यावेळी अजित पवारांनी पंतप्रधान नरेंद्र मोदींनाही टोला लगावला. उपमुख्यमंत्री अजित पवार आज नाशिकच्या दौऱ्यावर आहेत. यावेळी बोलताना अजित पवारांनी शेतकरी आंदोलन आणि १२ आमदारांच्या नियुक्तबद्दल भाष्य केलं. “बहुमत असणाऱ्या मुख्यमंत्र्यांनी सर्व निकष पाळत योग्य त्या नावांची शिफारस केली आहे. सरकारने कॅबिनेटमध्ये निर्णय घेऊन नियमात बसणारे १२ जणांची नावं निश्चित केली आहेत. राज्यपालांना रीतसर सगळं कळवलेलं आहे. राज्यपाल त्यांची भूमिका जाहीर करतील. न्यायालयात जाऊ देण्याची वेळ येऊ देणार नाहीत,” असं म्हणत अजित पवारांनी सूचक इशारा दिला आहे. यावेळी अजित पवार यांनी दिल्लीत सुरू असलेल्या शेतकरी आंदोलनावरून पंतप्रधान मोदींना टोला लगावला. “केंद्र सरकारनं दोन पावलं मागं यावं. पंतप्रधान नरेंद्र मोदी पूर्वीच्या आठवणींना उजाळा देताना भावूक झाले. तोच भावूकपणा शेतकऱ्यांच्या बाबतीत दाखवला तर बरं होईल, असं म्हणत अजित पवारांनी मोदींना टोला लगावला आहे. “महाविकास आघाडीत कोणतेही वाद नाहीत. कोणताही निर्णय घेताना उद्धव ठाकरे, शरद पवार, सोनिया गांधी एकत्र बसून घेतील’, असं सांगत अजित पवारांनी यांनी अध्यक्षपदाबाबत सुरू असलेल्या चर्चांना पूर्णविराम दिला. केंद्र सरकारनं दोन पावलं मागं यावं… सविस्तर बातमी >          — LoksattaLive (@LoksattaLive) “पुढच्या वर्षी जिल्हा अंतर्गत चॅलेंज फंड अंतर्गत ५० कोटी फंड देणार आहे. यावेळी आर्थिक ओढाताण असली, तरी कोणत्याही वार्षिक योजनेला कट लावलेला नाही. कोविड उपाययोजने करता नाशिकला ७० कोटी मंजूर करण्यात आले आहेत. जिल्ह्याचा निधी नियोजन समितीच्या माध्यमातून दिला जातो. शेतकऱ्यांना ३ लाखांपर्यंत बिनव्याजी कर्ज देण्यात येईल,” अशी माहितीही पवार यांनी दिली. First Published on February 10, 2021 2:35 pm
https://www.loksatta.com/desh-videsh-news/delhi-court-sent-toolkit-case-accused-disha-ravi-in-three-days-judicial-custody-pmw-88-2404550/|Toolkit Case : दिशा रवीची ३ दिवसांच्या न्यायालयीन कोठडीत रवानगी|टूलकिट प्रकरणात दिशा रवीला न्यायालयाने ५ दिवसांची पोलीस कोठडी संपल्यानंतर ३ दिवसांच्या न्यायालयीन कोठडीत पाठवलं आहे.|February 19, 2021 05:54 pm|देशात सध्या गाजत असलेल्या टूलकिट प्रकरणात दिल्ली पोलिसांनी अटक केलेल्या दिशा रवीची पतियाला न्यायालयाने आज ३ दिवसांच्या न्यायालयीन कोठडीत रवानगी केली आहे. याआधी न्यायालयाने दिशाला ५ दिवसांची पोलीस कोठडी सुनावली होती. कोठडीची मुदत संपताच दिल्ली पोलिसांनी ३ दिवसांची पोलीस कोठडी वाढवून मागितली होती. मात्र, न्यायालयाने दिशाला ३ दिवसांची न्यायालयीन कोठडी सुनावली आहे. दिल्ली पोलिसांनी शुक्रवारी दिशा रवीला पतियाला न्यायालयात हजर केलं होतं. यावेळी न्यायालयाने पोलीस कोठडीची मागणी फेटाळून लावली.   Toolkit case: Delhi court sends 21-year-old climate activist Disha Ravi to three-day judicial custody — Press Trust of India (@PTI_News) दिल्ली पोलिसांनी १५ फेब्रुवारी रोजी दिशा रवीला तिच्या बंगळुरूतील राहत्या घरातून अटक केली होती. ग्रेटा थनबर्गने शेतकरी आंदोलनाला समर्थन देताना ट्वीट केलेल्या टूलकिटचा एक भाग दिशा रवीने संपादित केल्यामुळे देशविरोधी कटकारस्थान रचल्याचा आरोप तिच्यावर ठेवण्यात आला आहे. दरम्यान, दिशाने आपण फक्त शेतकरी आंदोलनाला पाठिंबा देण्यासाठी ते केलं, असं म्हटलं असलं, तरी पोलिसांनी मात्र तिच्याविरोधात गुन्हा दाखल केला आहे. सुरुवातीला दिशाला ५ दिवसांची पोलीस कोठडी सुनावली होती. या ५ दिवसांमध्ये पोलिसांनी दिशाची कसून चौकशी केली. दरम्यान, न्यायालयासमोर दिशाची पोलीस कोठडी वाढवून मागताना दिल्ली पोलिसांनी ‘दिशा चौकशीदरम्यान इतर आरोपींना दोष देत होती. त्यामुळे तिची शंतनु मुळूकसोबत समोरासमोर चौकशी करण्याची गरज आहे. २२ फेब्रुवारी रोजी त्याची चौकशी होणार असून तोपर्यंत दिशाला पोलीस कोठडीतच ठेवण्याची मागणी’ पोलिसांनी न्यायालयाकडे केली होती. मात्र, ही मागणी फेटाळून लावण्यात आली. या काळात दिशा रवीने देखील दिल्ली पोलिसांविरोधात दिल्ली उच्च न्यायालयात याचिका दाखल केली होती. यामध्ये, ‘दिल्ली पोलिसांनी माझे व्हॉट्सअप चॅट किंवा प्रकरणाशी संबंधित इतर कोणतीही गोपनीय माहिती लीक करू नये, असे निर्देश न्यायालयाने द्यावेत’, अशी मागणी करण्यात आली होती. त्यावर आज दिल्ली उच्च न्यायालयात झालेल्या सुनावणीदरम्यान, न्यायालयाने दिल्ली पोलिसांना पत्रकार परिषदांमध्ये माहिती देण्याचे निर्देश दिले आहेत. मात्र, असं करताना दिशा रवीच्या कोणत्याही अधिकारांचं उल्लंघन होणार नाही, याची दक्षता घेण्याची देखील तंबी न्यायालयाने दिली आहे. First Published on February 19, 2021 5:14 pm
https://www.loksatta.com/desh-videsh-news/celebrities-like-sachin-tendulkar-and-lata-mangeshkar-being-misled-ar-chowdhury-msr-87-2396734/|“१८ वर्षीय मुलीला शत्रू मानावं इतका आपला देश कमकुवत आहे का?”|"काँग्रेस नेते अधीर रंजन चौधरी यांनी मोदी सरकारवर साधला निशाणा
"|February 8, 2021 09:47 pm|केंद्र सरकारच्या नव्या कृषी कायद्यांविरोधात दिल्लीच्या सीमांवर मागील दोन महिन्यांपेक्षा अधिक दिवसांपासून शेतकरी संघटना आंदोलन करत आहे. या मुद्य्यारून आता देशातील राजकीय वातावरण कमालीचे तापले आहे. एवढंच नाहीतर या शेतकरी आंदोलनावर आता आंतरराष्ट्रीय सेलिब्रिटींकडूनही प्रतिक्रिया येऊ लागल्या आहेत. पर्यावरणवादी कार्यकर्ती ग्रेटा थनबर्ग व पॉप गायिका रिहाना यांनी शेतकरी आंदोलनास पाठिंबा दर्शवणारं ट्विट केल्यानंतर, परराष्ट्र व्यवहार मंत्रालयाने याविरोधात कडक भूमिका घेतल्याचे दिसून आले. शिवाय, आज पंतप्रधान मोदींनी देखील या मुद्य्यावरून विरोधकांवर निशाणा साधल्याचे दिसून आले. या पार्श्वभूमीवर काँग्रेसचे नेते अधीर रंजन चौधरी यांनी मोदी सरकारला “१८ वर्षीय मुलीला शत्रू मानावं इतका आपला देश कमकुवत आहे का?” असा प्रश्न विचारला आहे. रिहाना, ग्रेटा आणि मिया खलिफा यांनी ट्विट केल्यानंतर आंतरराष्ट्रीय समुदायाचं लक्ष भारतात सुरू असलेल्या शेतकरी आंदोलनाकडे वेधलं गेलं आहे. परदेशातील नामवंतांनी केलेल्या ट्विटवरून भारतात बरंच रणकंदन सुरू झालं आहे. देशातील विविध क्षेत्रातील सेलिब्रिटींकडूनही या पार्श्वभूमीवर ट्विट केलं गेलं आहे. दरम्यान, सचिन तेंडुलकर, लता मंगेशकर यांनी ट्विटकरून शेतकरी आंदोलनाबाबत सरकारधार्जिणी भूमिका घेतल्याचे दिसून आल्याने आता नवा राजकीय वाद निर्माण झाला आहे. या पार्श्वभूमीवर आज लोकसभेत काँग्रेस नेते अधीर रंजन चौधरी यांनी मोदी सरकारवर निशाणा साधला, “सचिन तेंडुलकर आणि लता मंगेशकर यांच्या सारख्या व्यक्तींना भरकटवलं जात आहे. आपला देश एवढा कमकुवत आहे का? की विरोध करणाऱ्या शेतकऱ्यांच्या बाजूने बोलल्याबद्दल १८ वर्षीय मुलीला(ग्रेटा थनबर्ग) शत्रू मानलं जात आहे?” असा प्रश्न त्यांनी मोदी सरकारला विचारला आहे. Celebrities like Sachin Tendulkar and Lata Mangeshkar being misled. Is our country so weak that a 18-year-old-girl (Greta Thunberg) is being considered an enemy for speaking in favour of the protesting farmers? : Congress MP AR Chowdhury in Lok Sabha — ANI (@ANI) परराष्ट्र मंत्रालयाने जारी केलेल्या एका पत्रकामध्ये सेलिब्रिटींनी केलेल्या टीकेला उत्तर देण्यात आलं आहे. “खळबळ निर्माण करणारे सोशल मीडिया हॅशटॅग आणि वक्तव्यांच्या माध्यमातून लोकांना आकर्षित करण्याची पद्धत, खास करुन जेव्हा ही पद्धत लोकप्रिय व्यक्तींकडून वापरली जाते तेव्हा ती योग्य नसते तसेच ती बेजबदारपणा दाखवते,” असं परराष्ट्र मंत्रालयाने म्हटलं आहे. रिहानाबरोबरच ग्रेटा थनबर्ग, अमेरिकन उपराष्ट्राध्यक्ष कमला हॅरिस यांच्या नातेवाईक असणाऱ्या मीना हॅरिस यांनी शेतकरी आंदोलनाला पाठिंबा जाहीर केल्यानंतर सरकारने परराष्ट्र मंत्रालयाच्या माध्यमातून आपली भूमिका स्पष्ट केली आहे. First Published on February 8, 2021 9:38 pm
https://www.loksatta.com/desh-videsh-news/it-has-become-fashion-in-this-country-that-whatever-the-central-govt-does-oppose-it-says-e-sreedharan-scsg-91-2404526/|“केंद्र सरकार काहीही करायला गेलं की त्याला विरोध करण्याची फॅशनच आलीय”; शेतकरी आंदोलनावरुन ‘मेट्रो मॅन’ श्रीधरन संतापले|शेतकऱ्यांना नवीन कायदे समजून घ्यायचे नाहीयत किंवा...|February 19, 2021 07:47 pm|पुढील आठवड्यामध्ये भाजपामध्ये प्रवेश करत आपल्या राजकीय प्रवासाला सुरुवात करणारे मेट्रो मॅन म्हणून ओळखले जाणारे ई. श्रीधरन यांनी शेतकरी आंदोलनासंदर्भात भाष्य केलं आहे. मागील काही आठवड्यांपासून दिल्लीच्या सीमांवर सुरु असणाऱ्या शेतकरी आंदोलनासंदर्भात संतप्त प्रतिक्रिया व्यक्त केलीय. केंद्रातील मोदी सरकारने लागू केलेल्या कायद्याला होणारा विरोध पाहून केंद्र सरकारने काहीही केलं तरी त्याला विरोध करण्याची फॅशनच देशात आलीय असा टोला शेतकरी आंदोलनासंदर्भात बोलताना श्रीधरन यांनी लगावला आहे. शेतकऱ्यांना नवीन कायदे समजून घ्यायचे नाहीयत किंवा राजकीय हेतूमुळे ते हे कायदे समजून घेऊ इच्छित नाहीत, असं म्हणत श्रीधरन यांनी शेतकरी आंदोलनावर टीका केलीय. पीटीआयने दिलेल्या वृत्तानुसार श्रीधरन यांनी, “केंद्र सरकारने काहीही केलं तरी त्याला विरोध करा अशी फॅशनच देशात आलीय. सरकारला काहीही करायचं असलं की दूर्देवाने त्याला विरोधच केला जातो,” असंही म्हटलं आहे. E Sreedharan: Either farmers have not understood or they don’t want to understand for political reasons. It has become fashion in this country that whatever the (central) govt does, oppose it…. Anything that govt wants to do, there is an opposition unfortunately. — Press Trust of India (@PTI_News) केरळमधील विधानसभा निवडणुकींआधी ई. श्रीधरन हे भाजपामध्ये प्रवेश करणार असल्याची माहिती केरळ भाजपाचे के. सुरेंद्रन यांनी दिली. २१ फेब्रुवारी रोजी आयोजित करण्यात आलेल्या भाजपाच्या विजय यात्रेदरम्यान ई. श्रीधरन औपचारिकरित्या भाजपामध्ये प्रवेश करणार आहेत. २००२ रोजी दिल्ली मेट्रोच्या पहिल्या टप्प्याला सुरुवात झाली तेव्हा मेट्रोची धुरा ई. श्रीधरन यांच्याकडे होती. त्याचप्रमाणे ई. श्रीधरन यांनी कोकण रेल्वेच्या बांधकामासाठीही मोलाचं मार्गदर्शन केलं होतं. ई. श्रीधरन हे ८८ वर्षांचे असून त्यांचा जन्म मद्रास संस्थानामध्ये १९३२ साली करुकापुथूर येथे झाला होता. श्रीधरन यांना अनेक राष्ट्रीय आणि आंतरराष्ट्रीय स्तरावरील सन्मान मिळालेले आहेत. सार्वजनिक वाहतूक व्यवस्था सुधारण्यासाठी त्यांनी केलेल्या कामानिमित्त त्यांचा जगभरामध्ये नावलौकिक आहे. २००१ साली त्यांना पद्मश्री तर २००८ साली पद्म विभूषण पुरस्काराने गौरवण्यात आलं आहे. २००५ साली फ्रान्स सरकारने त्यांना विशेष पुरस्कार जाहीर केला होता. तर २००३ साली टाइम मॅगझिनने त्यांचा उल्लेख आशियाज हिरो या नामावंत व्यक्तींच्या यादीमध्ये केला होता. सध्या श्रीधरन हे एका पुलाच्या बांधकामाच्या प्रकल्पावर काम करत असून फेब्रुवारीच्या शेवटच्या आठवड्यामध्ये ते आपल्या सेवेतून निवृत्त होणार आहेत. निवृत्तीनंतर ते सक्रीय राजकारणामध्ये प्रवेश करणार आहेत. First Published on February 19, 2021 6:48 pm
https://www.loksatta.com/nagpur-news/one-lakh-crore-loss-of-trade-and-industry-across-the-country-due-to-farmers-agitation-abn-97-2396854/|शेतकरी आंदोलनामुळे देशभरात व्यापार-उद्योगांचे एक लाख कोटींचे नुकसान|‘कॅट’चे राष्ट्रीय महामंत्री प्रवीण खंडेलवाल यांचा दावा|February 9, 2021 12:07 am|गेल्या ७३ दिवसांपासून दिल्लीत सुरू असलेल्या शेतकरी आंदोलनामुळे देशातील व्यापार उद्योगाला सुमारे एक लाख कोटींचा फटका बसला आहे. दिल्लीत ३० हजार कोटींचा माल थांबला असून इतर राज्यांतून दिल्लीत येणारा ७० हजार कोटी रुपये किमतीचा मालही अडकला आहे, अशी माहिती  कॉन्फेडरेशन ऑफ ऑल इंडिया ट्रेडर्सचे (कॅट) राष्ट्रीय महामंत्री प्रवीण खंडेलवाल यांनी दिली. ते नागपुरात कॅटच्या राष्ट्रीय प्रशासकीय परिषदेसाठी आले असता ‘लोकसत्ता’शी बोलत होते. खंडेलवाल म्हणाले, कृषी कायदा हा शेतकऱ्यांसोबतच व्यापाऱ्यांच्याही हिताचा आहे. मात्र या आंदोलनामुळे देशातील व्यापारी वर्गाला आतापर्यंत एक लाख कोटीचे नुकसान सहन करावे लागले. आंदोलन अधिक काळ चालले तर हा आकडा आणखी वाढण्याची शक्यता आहे. एकटय़ा दिल्लीतून इतर राज्यात मोठय़ा प्रमाणात इलेक्ट्रॉनिक वस्तूंशिवाय उद्योगाला लागणाऱ्या कच्च्या मालाचा पुरवठा केला जातो. मात्र या आंदोलनामुळे ३० हजार कोटींचा माल  दिल्लीत अडकून पडला आहे. शेतकऱ्यांना कर्जमाफीसोबतच अनेक प्रकारचे अनुदान  मिळत असते. तसेच केंद्र सरकारकडून उद्योजकांनाही वेळोवेळी मोठी मदत केली जाते. मात्र व्यापाऱ्यांना सरकारकडून कोणत्याही प्रकारची मदत मिळत नाही, अशी खंतही खंडेलवाल यांनी  व्यक्त केली. देशातील सव्वा कोटी व्यापारी सध्या अ‍ॅमेझॉन आणि फ्लिपकार्टसोबत लढत आहेत. या दोन्ही कंपन्या देशातील नागरिकांना लुटत आहेत. या संदर्भात आम्ही न्यायालयात लढा देत असून त्यासाठी एक समिती देखील गठित करण्यात आल्याचे  खंडेलवाल यांनी सांगितले. जीएसटी सुधारणेसाठी २६ फेब्रुवारीला ‘भारत बंद’ वस्तू व सेवाकर (जीएसटी) मध्ये अनेक त्रुटी असून त्याचा मन:स्ताप व्यापाऱ्यांना सहन करावा लागत आहे. गेल्या चार वर्षांत ९३७  वेळा जीएसटीमध्ये दुरुस्ती करण्यात आली. यासंदर्भात जीएसटी काऊंसिलकडे कॅटतर्फे वेळोवेळी निवेदनही देण्यात आले. मात्र अद्याप दखल घेण्यात आलेली नाही. त्यामुळे कॅटच्या दोनशेहून अधिक नेत्यांनी संयुक्तपणे २६ फेबुवारीला भारत बंद आंदोलन करण्याचा निर्णय नागपुरात घेतला. First Published on February 9, 2021 12:07 am
https://www.loksatta.com/lokprabha/union-budget-2021-finance-minister-nirmala-sitharaman-played-number-game-coverstory-dd70-2394778/|अंदाजपत्रकीय चलाखी|मे महिन्यापासून राबविलेल्या ‘गरीब कल्याण योजना’ आणि ‘आत्मनिर्भर’ भारत मोहिमांवर सरकारने राष्ट्रीय उत्पन्नाच्या १३ टक्के, म्हणजे जवळपास २७ लाख कोटी खर्च केल्याचा दावाही त्यांनी केला.|February 5, 2021 03:17 pm|करोना महासाथीच्या पाश्र्वभूमीवर सादर करण्यात आलेल्या यंदाच्या अर्थसंकल्पाकडून खूप अपेक्षा होत्या. पण या संकटात होरपळलेल्या जनतेला उभारी देण्याची आपली इच्छाशक्ती प्रतििबबित करण्याऐवजी सरकारने अर्थसंकल्पातून आकडेवारीची चलाखी करण्यातच धन्यता मानली. ‘असाधारण परिस्थितीत आकाराला आलेला अभूतपूर्व संकल्प’, ‘शतकात सादर झाला नाही असा अर्थसंकल्प’.. या आणि तत्सम अपेक्षांना यंदा अर्थमंत्री निर्मला सीतारामन यांनी सादर केलेल्या अर्थसंकल्पाने निश्चितच पुरेपूर न्याय दिला आहे. भांडवली बाजारात ‘सेन्सेक्स’ने तीन दिवसांत तब्बल चार हजारांहून अधिक अंशांची भरपाई करून त्याचे स्वागत केले. त्यामागची कारणेही स्पष्टच आहेत. बेधडक पारदर्शकता, आर्थिक सुधारणांचा अढळ निग्रह, करविषयक स्थिरता हे तीन प्रमुख पैलू बाजाराला सर्वाधिक भावले आहेत. याहून अधिक महत्त्वाचे म्हणजे अर्थमंत्री आणि त्या ज्या सरकारचे प्रतिनिधित्व करतात त्या भाजपच्या सत्तेचे राजकीय अर्थशास्त्र यापूर्वी कधी नव्हे इतक्या सुस्पष्ट रूपात या अर्थसंकल्पातून अधोरेखित केले गेले. अर्थात हेही स्वागतार्हच! पारदर्शकतेच्या कसोटीवर यंदाच्या अर्थसंकल्पाला पैकीच्या पैकी गुण बऱ्याच अर्थविश्लेषकांकडून दिले गेले आहेत. सरकारला होणारी महसुली प्राप्ती आणि सरकारकडून केला जाणारा खर्च ही दोन तोंडे जुळविणे हे अर्थ मंत्रालयाचे काम, परंतु मिळकतीपेक्षा खर्च नेहमीच जास्त आणि सरलेल्या कोविडग्रस्त खडतर वर्षांत तर तो असामान्य होता. म्हणजे इतका की, सरकारच्या उत्पन्न आणि खर्चातील तफावत ही राष्ट्रीय उत्पन्नाच्या ९.५ टक्के इतक्या गंभीर प्रमाणात वाढल्याचे अर्थमंत्र्यांनी सांगितले. ही वित्तीय तूट वाढली आहे ती महसूल अपेक्षेपेक्षा कमी गोळा झाला म्हणून तर आहेच, परंतु करोनाचा मुकाबला करण्यासाठी सरकारकडूनही खर्च प्रचंड प्रमाणात केला गेल्याचे अर्थमंत्री सांगतात. मे महिन्यापासून राबविलेल्या ‘गरीब कल्याण योजना’ आणि ‘आत्मनिर्भर’ भारत मोहिमांवर सरकारने राष्ट्रीय उत्पन्नाच्या १३ टक्के, म्हणजे जवळपास २७ लाख कोटी खर्च केल्याचा दावाही त्यांनी केला. ‘गरीब कल्याण योजने’त ८० कोटी जनतेला प्रतिमाह प्रतिव्यक्ती पाच किलो गहू, तांदूळ आणि एक किलो डाळीचे मोफत वितरण सुरू आहे. १४ कोटी शेतकऱ्यांना थेट त्यांच्या बँक खात्यात ‘किसान सन्मान निधी’चे वितरण केले जात आहे. गरीब कुटुंबांना त्या समयी तीन महिने मोफत गॅस सिलिंडर देण्याचाही निर्णय घेतला गेला. लाभार्थीच्या एकूण संख्येबाबत सरकारकडून निश्चित काही सांगितले गेलेले नसले, तरी करोना टाळेबंदीच्या काळात बुडालेली मजुरी आणि कामाचे दिवस पाहता, गरीब-श्रमिकांच्या पोटाची खळगी भरण्याच्या दृष्टीने या योजनांचा उपयोग पाहता त्यांचे स्वागतच करायला हवे. तथापि तपशिलात गेल्यावर दिसून आले ते हेच की, लाभार्थीची संख्या आणि या योजनांच्या खर्चाचे आकडे दावा केला  त्याप्रमाणे नव्हते. मुळात या संपूर्ण ‘पॅकेज’चा सरकारच्या तिजोरीवरील प्रत्यक्ष आर्थिक भार वाजवीपेक्षा जास्त भासवून भ्रम पसरविणाराच होता. करोनाकालीन आर्थिक पॅकेजबाबत दिसून आले, त्याचीच ताजी पुनरावृत्ती अर्थसंकल्पीय आकडेवारीत झाल्याचे तपशिलात गेल्यावर दिसून येते. त्यामुळे, अर्थमंत्र्यांनी जागतिक पतमानांकन संस्थांकडून केल्या जाऊ शकणाऱ्या संभाव्य पतमानांकन कपातीची फिकीर न करता, संकटकालीन खर्च करून वित्तीय तूट विक्रमी ९.५ टक्कय़ांपर्यंत जाऊ दिली. ही कौतुके स्वाभाविकच निराशेत बदलतात. मग वित्तीय तुटीचा हा गंभीर फुगवटा हाच मुळात आता यापुढे खर्चाला अधिक वाव नाही, असा भ्रम निर्माण करण्यासाठीच आहे की काय, अशी शंकाही येते. कारण करोनाग्रस्त अर्थव्यवस्थेला आणि जनसामान्यांना दिलासादायी स्फुरण देऊ शकतील, अशा शक्य कोटीतील अनेक गोष्टी करणे टाळले गेले आहे. इतकेच नव्हे तर आजवर गरिबांच्या कल्याणाच्या नावाने जे काही दिले जात होते तेही काढून घेणारा आघात या अर्थसंकल्पाने केला आहे. आरोग्य आणि पायाभूत सोयीसुविधांच्या विकासासाठी अर्थसंकल्पाने भांडवली खर्चात वाढ केली आहे. ज्या संकटातून देश सावरत आहे ते पाहता अपेक्षेप्रमाणे तो खर्च वाढायलाच हवा होता. आरोग्यावरील खर्चापैकी लसीकरणासाठी केली गेलेली ३५ हजार कोटी रुपयांची तरतूद, हीच एक लक्षणीय वाढ आहे. ५० कोटी जनतेच्या लसीकरणाचे उद्दिष्ट यातून राखले गेल्याचे सांगण्यात येत आहे. म्हणजे प्रति व्यक्ती ७०० रुपयांचा खर्च गृहीत धरला गेला आहे. आरोग्य हा खरे तर राज्यांच्या अखत्यारीतील विषय आहे. त्यामुळे राज्यांकडूनही त्यांच्या अर्थसंकल्पातून यंदा याबाबत वाढीव तरतूद केली जाणे अपेक्षित आहे. शिवाय अनेक बडय़ा उद्योगांनीही कर्मचारी आणि त्यांच्या कुटुंबीयांच्या लसीकरणाचा खर्च उचलण्याची तयारी दर्शविली आहे. अर्थात त्या माध्यमातून त्यांना बंधनकारक असलेल्या सामाजिक दायित्व अर्थात सीएसआर निधीचा विनियोग करण्याची मुभा हवी आहे. (करोनाकाळात अनेक खासगी उद्योगांनी हाच कोटय़वधींच्या घरातला हा सीएसआर निधी ‘पीएम केअर्स’मध्ये वळता केला. त्याचा हिशेब अद्याप गुलदस्त्यात आहे.) मात्र तूर्त तरी सरकारने खासगी क्षेत्राला अशा लसीकरणाची परवानगी दिलेली नाही. पुढील पाच-सहा महिने तरी सरकारचा भर प्राधान्य वर्गातील मंडळींच्या लसीकरणावरच केंद्रित असेल. त्यानंतर आणखी कोणत्या जनघटकाचे मोफत लसीकरण केले जाईल, याची निश्चिती करून सरकारकडून कार्यक्रम जाहीर केला जाईल. जानेवारीच्या मध्यापासून ते ३ फेब्रुवारीपर्यंत देशभरात ४१.४ लाख लोकांचे लसीकरण झाल्याचे सरकारी आकडेवारी सांगते. म्हणजे सध्या रोज तीन लाख लोकांचे लसीकरण सुरू आहे. ही गती पाहता, निर्धारित उद्दिष्टाप्रमाणे २०२१-२२ या आर्थिक वर्षांत ५० कोटी लोकांचे लसीकरण पूर्ण केले जाणे अवघड दिसते. त्यामुळे केंद्रीय अर्थसंकल्पात तरतूद केलेली रक्कमही पूर्णत्वाने खर्च होईल याचीही शाश्वती नाही. ‘पंतप्रधान आत्मनिर्भर स्वस्थ भारत योजने’त ६४ हजार कोटी रुपयांची तरतूद आहे, परंतु योजनेवरील हा खर्च सहा वर्षांसाठी आहे. त्यामुळे यंदाच्या अर्थसंकल्पात फुगवून सांगण्यात आलेले आकडे ही शुद्ध अंदाजपत्रकीय चलाखी आहे. सकल राष्ट्रीय उत्पादनाच्या एक टक्का असलेला आरोग्यावरील खर्च हा सध्याच्या असामान्य परिस्थितीत तिपटीने वाढून राष्ट्रीय उत्पादनाच्या अडीच ते तीन टक्कय़ांवर जावा, अशी अपेक्षा अर्थसंकल्पपूर्व मांडण्यात आलेल्या आर्थिक पाहणी अहवालाने व्यक्त केली होती. त्या अपेक्षेच्या तुलनेत अर्थसंकल्पातील प्रत्यक्ष तरतूद कैक योजने दूर आहे. लोकसंख्येच्या तुलनेत तुटपुंजे असलेले डॉक्टर-परिचारिकांचे प्रमाण बदलून ते वाढवण्याची कोणतीही तरतूद अर्थसंकल्पात नाही. गावोगावी करोनाविरुद्ध लढय़ाच्या अग्रदूत बनलेल्या अंगणवाडी-आशा सेविकांना रास्त प्रमाणात मानधन मिळण्याच्या माफक अपेक्षांनाही अर्थसंकल्पाने हरताळ फासला आहे. तेथे खिळखिळ्या केल्या गेलेल्या सार्वजनिक आरोग्य व्यवस्थेच्या मजबुतीकरणाच्या ठोस कार्यक्रमाच्या रूपरेषेचा अर्थसंकल्पात उल्लेखही नव्हता. आपल्या आरोग्य व्यवस्थेतील समस्येचे मूळ काय, याची नेमकी जाणीव करून देणारे करोनासारखे संकट झेलले असतानाही सरकार त्याकडे कानाडोळा कसा करू शकते? एकंदर काळवंडलेल्या वातावरणाला लाभलेली रुपेरी किनार म्हणून कृषी क्षेत्राचा उल्लेख देशाचे मुख्य अर्थसल्लागार कृष्णमूर्ती सुब्रमणियन यांनी आर्थिक पाहणी अहवालात केला. अर्थव्यवस्थेतील अन्य सर्व घटकांना उतरती कळा लागलेली असताना, केवळ शेती क्षेत्रच सकारात्मक वाढ नोंदवत असल्याचे दिसून आले. मात्र अर्थसंकल्पाने या क्षेत्राचीही उपेक्षाच केली आहे. ‘पीएम किसान’ धाटणीच्या योजना आल्या, परंतु शेतीचे खरेच भले करायचे झाल्यास, शेतीविषयक संशोधन व विकास, ग्रामीण पायाभूत सोयी-सुविधांचा विकास, रस्ते, वीज, सिंचन आणि बाजारपेठांचा विकास यावर खर्च होणे स्वागतार्ह ठरले असते, पण अर्थसंकल्पात या बाबींवरील तरतुदी यथातथाच दिसतात. संशोधन आणि विकासावर केवळ ८ हजार ५१४ कोटी रुपयांची तरतूद आहे. संशोधन दीर्घ काळ चालत राहते, त्याचा परिणाम दिसायलाही वेळ लागतो, तो चटकन नजरेत भरेल असा असतोच असेही नाही. अर्थातच त्यातून राजकीय परताव्याची शक्यताही जेमतेमच असते. म्हणूनच मग अशा ‘फालतू’ गोष्टींकडे कानाडोळा, असा हा सारा हिशेब आहे. ग्रामीण पायाभूत सोयीसुविधांचे म्हणाल, तर पंतप्रधान ग्राम सडक योजना, ग्रामीण भागातील पंतप्रधान आवास योजनांची कामे ही जवळपास दोन वर्षांपासून निधीअभावी ठप्प आहेत. यंदाच्या अर्थसंकल्पातही त्यातील तरतूद वाढलेली नाही. पशुधन आणि दुग्धविकासावरील तरतुदीतही जेमतेम वाढ झाली आहे. करोनाकाळात शहरांमधून गावाकडे परतलेल्या लक्षावधी स्थलांतरित मजुरांसाठी जीवनदायी ठरलेल्या ‘मनरेगा’ योजनेचा नामोल्लेख करावा, असेही अर्थमंत्र्यांना वाटले नाही. २०२०-२१ मध्ये या योजनेवरील ६१ हजार ५०० कोटींची तरतूद ही प्रत्यक्षात अधिकचा खर्च होऊन, १ लाख ११ हजार ५०० कोटी रुपयांच्या पातळीवर गेली. विक्रमी ३४० कोटी मनुष्यदिवस रोजगार हमीची कामे या करोना वर्षांत निघाली. त्या तुलनेत यंदाच्या अर्थसंकल्पात ‘मनरेगा’वरील तरतूद ही ७३ हजार कोटींची म्हणजे प्रत्यक्षात ३८ हजार ५०० कोटी रुपयांची कपात करणारी आहे. एकीकडे ‘मिशन पोषण २.०’ सुरू करीत असल्याचा बडेजाव मिरवत प्रत्यक्षात अन्न अनुदानात ४२.५ टक्के, तर एलपीजी अनुदानात ६० टक्के घट केली गेली आहे. गरिबाघरचे इंधन समजल्या गेलेल्या केरोसीन तेलावरील अनुदान पूर्णपणे काढून घेऊन ते शून्यावर आणले आहे. स्वस्त धान्य आणि जीवनावश्यक वस्तूंचे वितरण करणाऱ्या सार्वजनिक वितरण प्रणालीची जास्तीत जास्त उपासमार होईल, हा क्रम या अर्थसंकल्पानेही कायम ठेवला आहे. बालकांच्या कुपोषणाच्या समस्येपासून एक तर भारताने पूर्णत: मोकळीक मिळविली आहे, असा अर्थमंत्र्यांचा समज तरी झालेला असावा अथवा त्यावरील उतारा म्हणून त्यांना जादूची छडी तरी सापडलेली असावी, असा त्यांचाच एकंदर आविर्भाव दिसून आला. एकूण अर्थसंकल्पात वित्तीय व्यवस्थापनाचा, त्या संबंधाने प्रामाणिक अंकगणिताचा अभाव दिसून येतो. त्याहून अधिक वर्तमानाबद्दलची संवेदना, वास्तवाचे भान आणि र्सवकष विकासाच्या दृष्टिकोनाची अर्थमंत्री क्रूर अवहेलना करताना दिसतात. राजधानी दिल्लीच्या सीमांवर, प्रतिकूल हवामानात दोन महिन्यांहून अधिक काळ अन्नदात्या शेतकऱ्याचा आक्रोश सुरू असतानाच्या काळात असे करण्याचे त्यांचे धाडस होते, हे विशेषच! काँग्रेस नेते राहुल गांधी आणि माजी अर्थमंत्री पी. चिदम्बरम यांची अर्थसंकल्पावरील प्रतिक्रिया रंजक आहे. ‘मोदी सरकारने त्यांच्या भांडवलदार मित्रांना भारताच्या मालमत्ता सुपूर्द करण्याची योजना आखली आहे,’ असे राहुल गांधी म्हणाले. तर ‘यापूर्वी इतका हताश कधीच झालो नव्हतो,’ अशी चिदम्बरम यांची प्रतिक्रिया आहे. राहुल गांधी यांच्या काँग्रेस पक्षाने त्यांच्या सत्ताकाळात, सार्वजनिक क्षेत्रातील कंपन्यांच्या विक्रीचा आणि खासगीकरणाचा कार्यक्रम राबविला होता. आता तो राहुल यांना अमान्य आहे असे त्यांना सुचवायचे आहे काय? की चिदम्बरम यांना ते अर्थमंत्री असताना रचनात्मक आर्थिक सुधारणा आणि बेछूट खासगीकरण इतक्या अर्निबधपणे का रेटू शकले नाहीत, या हताशेने घेरले आहे? मोदी सरकारने अर्थसंकल्पाद्वारे ‘आम्ही तुमचीच धोरणे अधिक जोरकसपणे पुढे रेटत आहोत,’ असा उद्दाम संकेत देऊन काँग्रेस पक्षाच्या कोंडीत आणखी भर घातली आहे. उजवी बाजू पूर्णपणे व्यापून इतर सर्वाना तेथून हुसकावून लावणारे राजकीय पटल भाजपने केव्हाच काबीज केले असून, ताजा अर्थसंकल्प हा त्याचाच विशुद्ध राजकीय-अर्थशास्त्रीय नमुना आहे. ‘इकडचे’ आणि ‘तिकडचे’ ही विभाजनरेषा सुस्पष्टपणे आखली गेली आहे. संघटित शक्ती कमजोर झालेल्या तळाच्या बहुजन, वंचित, श्रमिक, कष्टकरी वर्गाकडून हे आव्हान कसे पेलले जाते, हे आता पाहायचे. प्रत्युत्तरादाखल त्यांचे राजकीय-अर्थशास्त्र पुढे रेटले जाईल की नाही, या अंगानेही दिल्लीतील शेतकरी आंदोलनाचे पुढे काय होते हे लक्षणीय ठरणार आहे. First Published on February 5, 2021 3:17 pm
https://www.loksatta.com/nagpur-news/devendra-gawande-lokjagar-nana-patole-impact-on-vidarbha-zws-70-2403202/|लोकजागर : ‘नाना’ अडचणींची शर्यत!|२०१४ मध्ये हे दोन्ही घटक दूर गेले व विदर्भात हा पक्ष कसाबसा दुहेरी आमदारसंख्या गाठू शकला.|February 18, 2021 12:36 am|राज्यात सत्तास्थापनेचा मार्ग विदर्भातून जातो हे सत्य उमगलेले पक्ष दोनच. एक भाजप व दुसरा काँग्रेस. त्यापैकी भाजपने याच मार्गाचा अवलंब करत पाच वर्षे सत्ता भोगली. २०१९ मध्येही त्यांना विदर्भात अपेक्षेप्रमाणे जागा मिळाल्या असत्या तर सत्तेत हाच पक्ष राहिला असता. काँग्रेसने सुद्धा आता याच मार्गाने जाण्याचे ठरवलेले दिसते. नाना पटोले यांना प्रदेशाध्यक्षपदी नेमणे हा त्याचाच परिपाक. कोणत्याही एका पक्षाच्या पारडय़ात भरभरून दान टाकणे ही खास वैदर्भीय संस्कृती. त्याचा प्रत्यय अनेकदा आला आहे. नेमके तेच हेरून काँग्रेसने नानांच्या हाती कमान सोपवलेली दिसते. त्यामुळे ही खेळी राज्यासोबतच विदर्भावर मोठा परिणाम करणारी ठरेल यात शंका नाही. आता प्रश्न उरतो तो पक्षाने टाकलेला हा विश्वास नाना सार्थ ठरवतील का? कारण त्यांच्या मार्गात फुलांपेक्षा काटेच जास्त दिसतात. काँग्रेसने नानांना हे पद देताना त्यांनी आधी केलेल्या चुका विस्मरणात घातल्या. केवळ मोदींशी घेतलेला पंगा तेवढा लक्षात ठेवला. नाना आक्रमक आहेत. शेतकरी व ओबीसी या दोन्ही घटकांवर त्यांची चांगली पकड आहे. सध्याच्या स्थितीत जागा वाढवायच्या असतील तर हे दोनच घटक पक्षाच्या कामात पडू शकतात, असा सरळसोट हिशेब काँग्रेसने केलेला दिसतो. २०१४ मध्ये हे दोन्ही घटक दूर गेले व विदर्भात हा पक्ष कसाबसा दुहेरी आमदारसंख्या गाठू शकला. नंतरची पाच वर्षे या पक्षाचे नेते आरामात घरी बसले. पराभूत मानसिकतेत वावरले. अशा निराशाजनक वातावरणात थोडी धुगधुगी आणली ती नानांच्या भाजप त्यागाने व भंडारा पोटनिवडणुकीतील विजयाने. त्याचा फायदा पक्षाला मिळून जागांची संख्या १५ वर पोहोचली. त्यामुळे वाढीसाठी अनुकूल असलेला प्रदेश अशीच विदर्भाची ओळख पक्षपातळीवर झाली व नानांकडे नेतृत्व आले. गेल्या पाच वर्षांपासून मराठा आरक्षणाचा मुद्दा गाजत असल्याने विदर्भ व राज्यातील ओबीसींच्या वर्तुळात प्रचंड अस्वस्थता आहे. सत्तेत असलेल्या भाजपने याकडे फार गांभीर्याने बघितले नाही. नानांच्या बंडखोरीने या अस्वस्थतेला राजकीय वाट मिळाली व नंतर वडेट्टीवारांसारख्या नेत्यांनी अगदी ठरवून या मुद्याला हात घातला. त्यामुळे विदर्भात मोठय़ा संख्येत असलेला हा वर्ग आता काँग्रेसच्या बाजूने झुकलेला स्पष्टपणे दिसतो. नानांची नेमणूक हाच धागा पुढे नेणारी आहे. सध्या हा पक्ष सत्तेत जरी असला तरी त्यातून हाती लागण्यासारखे फारसे काही नाही, याची जाणीव एव्हाना सर्वाना झाली आहे. सत्तेचा फायदा सेना व राष्ट्रवादीच्या पारडय़ात पडेल याचीही कल्पना अनेकांना आली आहे. अशावेळी होणारे नुकसान हे काँग्रेसचे असेल हे लक्षात आल्यानेच पक्षाने विदर्भाकडे नजर फिरवली हे स्पष्ट आहे. या भागात पक्षाची गाठ आहे ती भाजपशी. संघटनात्मक पातळीवर भरपूर मजबूत असलेला हा पक्ष ओबीसीच्या मुद्यावर थोडा माघारला तरी सरकारकडून होणाऱ्या अन्यायाच्या मुद्यावर आगामी काळात आक्रमक राहील यात शंका नाही. त्याला नाना तोंड कसे देणार? पक्षात नानांचा कोणताही गट नसला तरी प्रत्येक जिल्ह्य़ात काँग्रेस वेगवेगळ्या गटात विभागली गेली आहे. या गटांचे दुराग्रह मोठे आहेत. पक्षाचे नुकसान झाले तरी चालेल अशी भूमिका हे गट कायम घेत असतात. यातले अनेक नेते तर आता निवृत्तीच्या उंबरठय़ावर आहेत. तरीही त्यांना राजकारण सोडवत नाही. या साऱ्यांना वठणीवर आणण्याचे काम नानांना जमेल का? कोणत्याही नव्या अध्यक्षाप्रमाणे नानांनी सुद्धा नव्यांना संधीची घोषणा नागपुरात केली. जुन्यांना डावलणे नानांना इतके सोपे वाटते का? नव्या अध्यक्षाच्या साथीला पक्षाने अनेक जुने चेहरे कार्यकारिणीवर दिले आहेत. विदर्भाचा विचार केला तर शिवाजीराव मोघे व रणजीत कांबळे त्यात आहेत. यापैकी मोघे तर सततच्या पराभवामुळेच थकलेले आहेत. अशा अवस्थेत ते पक्षवाढीसाठी सक्रिय मदत करतील असे नानांना वाटते का? अशा जुन्या नेत्यांच्या मदतीनेच काँग्रसचे ठिकठिकाणचे पडेल नेते नानांच्या प्रत्येक चालीत खोडा घालतील. पक्ष हरला तरी चालेल पण राजकारण संपू द्यायचे नाही या मानसिकतेत कायम वावरणाऱ्या या नेत्यांना आवर घालणे नानांना जमेल का? या साऱ्यांचा विरोध डावलत पुढे जायचे म्हटले तर जिंकण्यासाठी जनतेचा प्रचंड पाठिंबा लागतो. तो ते मिळवू शकतील का? सध्याचे सत्ताधारी हे सातत्याने विदर्भावर अन्याय करत आहेत. हा अन्याय मूकपणे सहन करण्याची सवय काँग्रेसच्या वैदर्भीय मंत्र्यांनी स्वत:ला लावून घेतली आहे. अशा स्थितीत नाना या अन्यायविरुद्ध जाहीरपणे बोलून या मंत्र्यांची नाराजी ओढवून घेतील का? कारण यापैकी कुणालाही सत्तेतून बाहेर पडायचे नाही. तशी वेळ आली तर पक्ष सोडण्याची धमकी हे मंत्री देतात. अशा स्थितीत नाना एकटे पडण्याची भीती जास्त आहे. विदर्भातील ओबीसींना आपल्या बाजूने वळवून घेण्याच्या मुद्यावर कदाचित पक्ष व हे मंत्री एकत्र येतील. पण इतर मुद्याचे काय? विदर्भात शेतकऱ्यांचे प्रश्न दिवसेंदिवस गंभीर होत आहेत. आत्महत्या थांबलेल्या नाहीत. साधी खरेदी केंद्रे सुरू करावीत म्हणून शेतकऱ्यांना आंदोलन करावे लागते. निधी कपातीचा मुद्दा तर पाचवीलाच पुजलेला आहे. कितीही विरोध केला तरी अजित पवार ऐकत नाहीत. अनुशेषाचा मुद्दा तसाच रेंगाळत पडला आहे. सिंचन प्रकल्पाला गती देण्याच्या केवळ गप्पा सरकारकडून केल्या जात आहेत. विदर्भात काँग्रेसला निर्भेळ यश मिळवायचे असेल तर या सर्व मुद्यांवर नानांना आक्रमक भूमिका घ्यावी लागणार आहे. केवळ ओबीसी नाही तर या साऱ्या मुद्यांच्या एकत्रित परिणामातूनच पक्षाला यश मिळेल याची जाणीव नानांना असेलच. दुसरीकडे याच साऱ्या मुद्यावरून भाजपकडून काँग्रेसची कोंडी केली जाईल. कितीही पराभव झाले व त्याला पक्षातील काही नेते जबाबदार दिसत असले तरी प्रत्येक निवडणूक गांभीर्याने व कसलाही वाद न उद्भवू देता लढायची हा भाजपचा विशेष गुण आहे. काँग्रेसमध्ये त्याची वानवा आहे. अशा स्थितीत तगडय़ा प्रतिस्पध्र्याला मात द्यायची असेल तर ‘मिळून सारेजण’ हे तत्त्व कसोशीने राबवावे लागते. नाना यात यशस्वी होतील का? डोक्यावर बर्फ व तोंडात साखर घेऊन चालणे हे त्यांच्या स्वभावात नाही. काँग्रेसमध्ये अशा वृत्तीचा कायम पराभव होत आला आहे. अशा परिस्थितीत नाना वृत्तीत बदल करणार की जे सोबत आहेत त्यांच्या बळावर जनतेत जाणार? काँग्रेसमध्ये कुणीही असला तरी त्याला निर्णयाचे अमर्याद स्वातंत्र्य कधीच दिले जात नाही. प्रत्येक पातळीवर अडथळे निर्माण करणे हीच या पक्षाची संस्कृती राहिली आहे. त्यामुळे विदर्भासाठी तरी नानांसमोरची ही शर्यत मोठी राहणार आहे. त्यातून ते मार्ग काढतात की चक्रव्यूहात फसत जातात हे येणारा काळच स्पष्ट करणार आहे. First Published on February 18, 2021 12:29 am
https://www.loksatta.com/maharashtra-news/amit-shah-never-use-the-language-to-finished-shivsena-chandrakant-patil-kjp-91-dmp-82-2397975/|अमित शाह यांनी शिवसेना संपवण्याची भाषा केलीच नाही – चंद्रकांत पाटील|शिवसेनेला खरं बोललेलं झोंबतं, अमित शहा हे खरं बोलले ते शिवसेनेला फार झोंबलं.|February 10, 2021 12:57 pm|शिवसेनेला खरं बोललेलं झोंबतं, अमित शाह हे खरं बोलले ते शिवसेनेला फार झोंबलं. शिवसेनेने प्रतिक्रिया दिली की, आजपर्यंत शिवसेनेला कोणी संपवू शकलेलं नाही, मुख्य म्हणजे अमित शाह यांनी शिवसेनेला संपविण्याची भाषा केलेलीच नाही असे भाजपा प्रदेशाध्यक्ष चंद्रकांत पाटील म्हणाले. पद्मश्री पुरस्कार जाहीर झालेले गिरीश प्रभुणे यांची भेट घेण्यासाठी भाजपा प्रदेशाध्यक्ष चंद्रकांत पाटील हे चिंचवड येथील गुरुकुलम येथे आले होते. तेव्हा, त्यांनी प्रसारमाध्यमांशी बोलताना प्रतिक्रिया दिली आहे. अमित शाह रविवारी कोकणात खासदार नारायण राणे यांच्या रुग्णालयाच्या उद्घाटनासाठी आले होते. त्यावेळी बोलताना अमित शाह यांनी शिवसेनेवर बोचरी टीका केली होती. तोच संदर्भ घेऊन चंद्रकांत पाटील यांनी शिवसेनेला प्रत्युत्तर दिलं. “१४-१५ महिने सरकार आल्यानंतर ज्या प्रकारे सरकारचा व्यवहार चालला आहे. तो आम्ही पाच वर्षे आमच्याकडे राज्य असताना केला असता तर शिवसेना संपली असती, हे खरं आहे. आम्ही कधी खुन्नसने वागलो नाही. सरकार सरकार आहे. जुने हिशोब काढून बसण्याचं कारण नाही. शिवसेनेला आणि संजय राऊत यांना पराचा कावळा करण्याची सवय आहे. त्यानुसार त्यांनी प्रतिक्रिया दिल्या” असे चंद्रकांत पाटील म्हणाले. “त्यांच्या म्हणण्याला आम्ही काही घाबरत नाहीत. आम्हाला जे म्हणायचं ते छाती ठोक पणे म्हणतो. समोरच्या व्यक्तीला टाकून बोलणं, लागून बोलणं ही आमची, अमित शाह यांची संस्कृती नाही” असे चंद्रकांत पाटील म्हणाले. “वैभववाडी येथे १७ पैकी १७ नगरसेवक हे भाजपाचे आहेत. पैकी सहा गेले. जाण येणं त्या त्या कारणाने होत असतं. अमित शाह यांच्या पायगुणाने महाराष्ट्रात सरकार येईल अन वैभववाडीचे सहा नगरसेवक गेले या दोन्हीचा संबंध नाही. अमित शहा यांच्या पायगुणाने सरकार येणार असेल ते येईलच. वैभववाडीचे नगर सेवक गेल्यामुळे ते येणार नाही असं नाही” असे चंद्रकांत पाटील म्हणाले. First Published on February 10, 2021 12:57 pm
https://www.loksatta.com/desh-videsh-news/union-minister-giriraj-singh-slams-congress-mp-rahul-gandhi-over-hum-do-hamare-do-comment-scsg-91-2399331/|“राहुल यांच्या ‘हम दो हमारे दो’मध्ये ते स्वत:, त्यांची आई आणि…”; केंद्रीय मंत्र्याचा टोला|राहुल गांधी यांनी संसदेत बोलताना केली होती टीका|February 12, 2021 08:17 am|काँग्रेस नेते राहुल गांधी यांनी गुरुवारी कृषी कायद्यांच्या मुद्द्यावरुन केंद्र सरकारवर टीक केली. नवीन कायद्यांमुळे काही मोजक्या बड्या उद्योगपतींना अमर्यादित धान्य खरेदी आणि साठवणूक करता येईल असा आरोप राहुल यांनी केला. राहुल यांनी मोदी सरकारवर टीका करताना कुटुंब नियोजनासंदर्भात वापरण्यात येणाऱ्या हम दो, हमारे दो या जुन्या घोषणेचा संदर्भ देत केवळ चार-पाच जण देशाचा कारभार करत असल्याचा टोला लगावला. मात्र आता राहुल यांच्या या वक्तव्यावरुन भाजपा खासदार आणि केंद्रीय मंत्री असणाऱ्या गिरिराज सिंह यांनी राहुल यांनाच सुनावलं असून राहुल यांनी हम दो, हमारे दो मधून त्यांना गांधी कुटुंबाबद्दलच सांगायचं होतं टोला गिरिराज सिंह यांनी लगावला आहे. हम दो हमारे दो या जुन्या घोषणाचा संदर्भ त्यांनी स्वत:साठी दिला होता. ते स्वत:, त्यांची आई, त्यांची बहीण आणि त्यांच्या बहीणीचा पती यांच्याबद्दल ते बोलत होते. त्यांनी आपल्या भाषणात अर्थसंकल्पाबद्दल साधा एक शब्दही उच्चारला नाही, असा टोला केंद्रीयमंत्री गिरिराज सिंह यांनी लगावला आहे. यासंदर्भातील वृत्त एएनआयने दिलं आहे. गिरिराज सिंह यांनी या वक्तव्याचा संदर्भ काँग्रेस नेतृत्वावरुन सुरु असणाऱ्या वादाशी जोडला जात आहे. गांधी कुटुंबातील व्यक्तीलाच काँग्रेसचं नेतृत्व द्यावं की नाही यासंदर्भात पक्षामध्येच दुमत असल्याचे दिसून येत आहे. याच पार्श्वभूमीवर गिरिराज यांनी हम दो हमारे दो तत्वावर पक्ष काम करत असल्याचा अप्रत्यक्ष टोला लगावला आहे. By ‘hum do, hamare do’, he (Congress MP Rahul Gandhi) was referring to himself, his mother, his sister, and his brother-in-law. He did not utter a single word on the Budget: Union Minister Giriraj Singh at Parliament  — ANI (@ANI) दिल्लीच्या सीमेवर सुरु असणाऱ्या शेतकरी आंदोलनला आपला पाठिंबा असल्याचे राहुल गांधी यांनी यावेळी म्हटलं. सुरु असणारं आंदोलन हे केवळ शेतकऱ्यांचेच आंदोलन नाही तर देशचळवळ आहे आणि सरकारला कायदे रद्द करावेच लागतील, असेही गांधी यांनी लोकसभेत म्हटले. आंदोलक शेतकऱ्यांपैकी २०० जणांचा मृत्यू झाला त्यांना सरकारने श्रद्धांजली वाहिली नाही, त्यामुळे आपल्याला ते काम करावे लागत आहे, असे सांगत गांधी यांनी दोन मिनिटे शांतता पाळून श्रद्धांजली वाहिली. राहुल गांधी यांनी श्रद्धांजली वाहण्यासाठी उभं राहण्याचं आवाहन केलं त्याला काँग्रेसबरोबरच तृणमूल काँग्रेस आणि द्रमुकने पाठिंबा दिला. नव्या कायद्यांमुळे भारताची अन्न सुरक्षा यंत्रणा धोक्यात येईल आणि ग्रामीण अर्थव्यवस्थेला हानी पोहोचेल तसेच रोजगार निर्मिती होणार नाही, असेही राहुल यांनी म्हटले. First Published on February 12, 2021 8:17 am
https://www.loksatta.com/lokmanas-news/loksatta-readers-letter-abn-97-11-2403914/|कोणत्या आधारावर ‘आत्मनिर्भर’ होणार?|खासगी कंपन्या आल्या आणि त्यांना सरकारने झुकते माप दिले तर बाजार समित्या संपणारच.|February 19, 2021 12:08 am|‘पहिली बाजू’ या सदरातील ‘हे आंदोलन महाराष्ट्राचे नाही!’ हा राधाकृष्ण विखे-पाटील यांचा लेख (१६ फेब्रुवारी) वाचला. नवीन कृषी कायदे शेतकऱ्याला आत्मनिर्भर करतील असे लेखकास वाटते. पण निर्यातबंदी किंवा निर्यातसंधी हे निर्णय शेतकऱ्यांच्या हातात आहेत का? नाहीत. ते मात्र केंद्र सरकार ठरवणार. तसेच किमान आधारभूत किंमत ठरवण्याचा अधिकार शेतकऱ्याला आहे का? किंवा सरकारने तसे कायद्यात नमूद केले आहे का? दोन्ही प्रश्नांचे उत्तर ‘नाही’ असेच आहे. मग कोणत्या आधारावर शेतकरी आत्मनिर्भर होणार? ‘बाजार समित्या संपणार नाहीत’ असे कोणत्या आधारावर लेखक म्हणत आहे? खासगी कंपन्या आल्या आणि त्यांना सरकारने झुकते माप दिले तर बाजार समित्या संपणारच. – बिपिन सावंत, पुणे विश्वासात घेऊन कायदे केले असते, तर.. ‘हे आंदोलन महाराष्ट्राचे नाही!’ हा भाजपचे आमदार राधाकृष्ण विखे-पाटील यांचा लेख (१६ फेब्रु.) वाचला. खरे तर मोदी सरकारने शेतकऱ्यांना विश्वासात घेऊन कायदे संमत करायला हवे होते. घाईघाईने ते करण्याची काय गरज होती? शेतकऱ्यांना या कृषी कायद्यांअंतर्गत फसवणूक झाल्यास न्यायालयीन अधिकार का नाही? उद्या माल खराब झाला, उच्च दर्जाचा माल शेतकरी पिकवू शकला नाही, तर करार केलेल्या कंपनीने माल घेण्याचे नाकारल्यास शेतकऱ्याने जायचे कुठे? दुसरे म्हणजे, करार शेतीत शेती जरी शेतकऱ्यांच्या मालकीची असली तरी काय पिकवायचे हे कंपन्यांच्या हाती असणार आहे. या कंपन्या जास्त उत्पादन काढण्याच्या नादात रासायनिक खतांचा मारा करून सर्व जमिनीचा पोत बिघडवणार आणि तीच नापीक झालेली जमीन पुन्हा शेतकरी कसणार नाहीत म्हणून तिचे बेभाव लिलाव केले जाणारच नाहीत, हे कशावरून? दिल्लीच्या शेतकरी आंदोलनात प्रत्यक्ष सहभागी नसला, तरी शेताच्या बांधावर राहून कृषी कायद्याला विरोध करणाऱ्या महाराष्ट्रातील शेतकऱ्यास पडलेले हे प्रश्न आहेत. त्यांची उत्तरे मिळतील? – अतुल रेखा केशवराव दांदडे, मंगरूळ झनक (ता. रिसोड, जि. वाशीम) फायदे न सांगताच प्रशस्तिपत्रक! राधाकृष्ण विखे-पाटील यांचे शेतकरी आंदोलनाबाबतचे दोन लेख (‘पहिली बाजू’, १६ व १७ फेब्रु.) वाचले. लेखांमध्ये नव्या तीन कृषी कायद्यांचे फायदे सांगण्याऐवजी ‘कृषी कायद्यांची मांडणी विचारात न घेताच याबाबत गैरसमज निर्माण करून घेतले’, ‘भाजपला बदलांचे श्रेय मिळू नये म्हणून कधीकाळी बदलांची मागणी करणारे या कायद्याला विरोध करू लागले’ असली विधाने करत दिल्लीच्या सीमांवर बसलेल्या सामान्य शेतकऱ्यांचा उपमर्द केला आहे. खरे तर शेतकरी त्या कायद्यांना विरोध का करताहेत हे जाणून न घेताच लेखाच्या शेवटी ‘गेली ७० वर्षे पिचलेल्या शेतकऱ्यांच्या प्रगतीची वाट मोकळी करण्याचे काम या कायद्यांमुळे होईल यात शंका नाही’ असे प्रशस्तिपत्रक ते देऊन टाकतात! – सुकुमार दामले (राष्ट्रीय सचिव, आयटक), नवी दिल्ली कॉर्पोरेट कंपन्यांची वकिली कशासाठी? महाराष्ट्राचे माजी कृषिमंत्री राधाकृष्ण विखे-पाटील यांनी सध्या दिल्लीच्या वेशींवर आंदोलन करणाऱ्या शेतकऱ्यांच्या समस्येबाबत मांडलेली भूमिका क्रमश: दोन लेखांमधून (‘पहिली बाजू’, १६ व १७ फेब्रुवारी) वाचली. ते काँग्रेस सरकारचे कृषिमंत्री होते. आता ते भाजपवासी आहेत. त्यामुळे एक वेगळे महत्त्व त्यांनी मांडलेल्या भूमिकेला प्राप्त होते. सर्वप्रथम त्यांनी हे आंदोलन महाराष्ट्राचे नाही, तर पंजाब-हरियाणाचे असल्याचे स्पष्टपणे सांगितले आहे आणि वादग्रस्त कायदे महाराष्ट्रात लागू झाले व त्यांचे परिणाम सकारात्मक असल्याचे प्रतिपादन केले आहे. महाराष्ट्रात कृषी उत्पन्न बाजार समित्यांव्यतिरिक्तही शेतीमालाची खरेदी होते, ही वस्तुस्थिती आहे. पण जे व्यापारी साखळी पद्धतीने गावाचे वाटप करून कुणी कोणत्या परिसरात व्यापार करायचा हे ठरवून व्यापार करतात, ते गावोगावच्या शेतकऱ्यांची कशी लूट करतात, हे अद्याप माजी कृषिमंत्र्यांच्या निदर्शनास आलेले दिसत नाही. मातीमोल भावाने खरेदी केलेला माल पुन्हा शासकीय खरेदी केंद्रावर हमीभावाने विकण्याचे काम हेच व्यापारी करत असल्याची सर्रास उदाहरणेही आहेत. महाराष्ट्रात शेतकऱ्यांनी उसाला एफआरपी मिळवली आहे. त्यात शासनाने ‘बेस’च्या रकमेत वाढ करून शेतकऱ्यांची आतापर्यंत फसवणूक करण्यास कृषिमंत्री असताना लेखकाने विरोध केलेला दिसत नाही. पण उसाला ठरवून दिलेला दर मिळतो म्हणून शेतकरी थोडाफार शासनाच्या वाढीव दर महागाईपासून सावरत आहे. कापसालाही योजनेमध्ये (एकाधिकार कापूस खरेदी) थोडा न्याय मिळतो, पण महाराष्ट्रात इतर २३ वस्तूंना आधारभूत किंमत (एमएसपी) मिळत नसल्याची वस्तुस्थिती विखे यांना का दिसत नाही? मग एमएसपीला कायद्याचे संरक्षण मिळण्याची मागणी महाराष्ट्राची नाही काय? महाराष्ट्रात कंत्राटी शेती सुरू आहे. पण अनेक कंपन्यांनी महाराष्ट्रातल्या शेतकऱ्यांबरोबर करार करूनही ते पाळलेले नाहीत. मग कंत्राटी शेतीबाबतचा कायदा चांगला कसा? सफेद मुसळीचे सगळे करार केलेल्या कंपन्यांना काय शिक्षा झाली? तंबाखूचा शेतकरी कंपन्यांकडून फसवला गेला, त्याचे पैसे बुडाले; दाद कुणाकडे मागायची? एसडीओसारखे अधिकारी अदानी-अंबानींना वठणीवर आणू शकतील? दुसरे म्हणजे, शेतकऱ्यांनी पिकवलेला माल जास्त होतो, तर मग सरकारने काय करावे, असा प्रश्न लेखक उपस्थित करतात. मग शासनाच्या प्रोत्साहनाने अधिक धान्य पिकवा ही मोहीम का केली? अधिक धान्याची विल्हेवाट निर्यातीने सोडवता येते. पण गोरगरिबांसाठी रेशनिंगवर स्वस्त दरात धान्य पुरवणारी व्यवस्था मोडीत काढण्यासाठी शांताकुमार समितीच्या शिफारसी अंमलबजावणीत आणल्या जात आहेत. याचा अर्थ, लेखकही या शिफारशींना पाठिंबा व्यक्त करत असल्याने, तेही सर्वसामान्य माणसांच्या अन्नधान्य वितरण व्यवस्थेच्या विरुद्ध असल्याचे दिसून येते. बाजार समित्यांना स्पर्धात्मक धोरण घेऊन पुढे जाणे म्हणजे बाजार समित्यांची पारंपरिक पद्धत नष्ट करणे नाही, असे पंतप्रधान मोदी कित्येकदा उच्चरवात सांगत असले तरी बाजार समित्यांना आर्थिक पंगू करण्याचे कुटिल डावपेच सरकारने लढवले आहेतच. कायद्यांबद्दलची चर्चा करण्याच्या संसदीय पद्धतीला विद्यमान सरकारने छेद दिला आहे. राज्यसभेत तर बहुमत नसताना आवाजी मतदानाने हे कायदे संमत केले गेले. पण विखे यांना मात्र हे काहीही दिसत नाही. शेतीचे कंपनीकरण करणे एवढा एकच पर्याय मोदींना दिसतो. पण जगभर वापरलेले इतर पर्याय त्यांना का दिसत नाहीत? सहकारामधून मोठय़ा आकाराची शेती करता येऊ शकते. विखे यांनी कंत्राटी शेतीबद्दल लिहिले आहे, पण व्यापाऱ्यांना अमर्याद साठवणुकीच्या दिलेल्या अधिकाराबाबत मात्र त्यांनी लिहिलेले नाही. सोयीच्या गोष्टी सांगायच्या, पण शेतकऱ्यांवर होणाऱ्या मूळ अन्यायाचे काय? कंत्राटी शेतीमध्ये कंपन्यांच्या फायद्याशिवाय शेतकऱ्याला काय मिळाले, हे पेप्सी कंपनीकडून शिकण्यासारखे आहे. बटाटा उत्पादक शेतकऱ्यांना शेती विकण्याची पाळी पेप्सी कंपनीने आणली आहे. पंजाब-हरियाणाच्या गहू व तांदूळ या पिकांना आधारभूत किंमत मिळते, याचा अर्थ देशात दुसरीकडे कुठेही ती मिळत नाही असा होतो. मग हे आंदोलन महाराष्ट्रातील शेतकऱ्यांचे कसे नाही? कायद्यांना स्थगिती मिळाली याचा अर्थ काय? सरकारला हे कायदे मागे घेण्यात अडचण काय आहे? ज्या कायद्यांची कोणतीही मागणी शेतकऱ्यांनी केली नाही ते कायदे कोणाच्या हिताचे आहेत? कायदे व्हायच्या अगोदर अदानींनी हरियाणामधील गोदामे कशासाठी बांधली आहेत? इतके दिवस हे आंदोलन फक्त शेतकऱ्यांनी राजकारणविरहित चालवले आहे. या आंदोलनाला बदनाम करण्याचे प्रयत्न झाले, पण आंदोलनाची व्याप्ती वाढत आहे. वादग्रस्त तीन कायदे रद्द करणे व किमान हमीभावाचा कायदा करणे यापलीकडे सरकारजवळ आता पर्याय शिल्लक नाही. राधाकृष्ण विखे हे सहकारातील जाणते नेते आहेत, पण कॉर्पोरेट कंपन्यांची वकिली करतात याचे वाईट वाटते. – नामदेव गावडे (सरचिटणीस, महा. राज्य किसान सभा) ओबीसींसंदर्भात आरक्षण-मर्यादा पाळण्याचे आव्हान ‘ही ‘मंडल’विरोधी प्रतिक्रांतीच!’ हा ख्रिस्तोफ जेफरलॉट यांचा प्रमोद मुजुमदार यांनी अनुवादित केलेला लेख (१८ फेब्रु.) वाचला. त्यातून भाजप व रा. स्व. संघाची मंडळी ओबीसी वर्गाला कसे सांभाळत आहेत, हेही दिसले. संपूर्ण मागास समाज (यात ओबीसीही आले) कथित उच्चवर्गीयांच्या बरोबरीने येण्यासाठी डॉ. बाबासाहेब आंबेडकरांनी केलेल्या राज्यघटनेच्या मूळ मसुद्यात अनुच्छेद १६ (४) ही तरतूद होती. त्यानुसार, ‘‘राज्याच्या (केंद्र व राज्य सरकारी, निमसरकारी) सेवांमध्ये नागरिकांच्या ज्या कोणत्याही मागास वर्गाला राज्याच्या मते पर्याप्त प्रतिनिधित्व नाही अशा वर्गाकरिता नियुक्ती किंवा पदे राखून ठेवण्यासाठी कोणतीही तरतूद करण्यास राज्याला प्रतिबंध होणार नाही.’’ यामधील ‘मागास वर्गाला’ हे शब्द महत्त्वाचे आहेत आणि ते सामाजिकदृष्टय़ा मागास ठेवल्या गेलेल्या वर्गाविषयी आहेत. मात्र १२ जानेवारी २०१९ पासून अमलात आलेल्या १०३ व्या घटनादुरुस्तीमुळे याच अनुच्छेदात ‘१६(६)’ची भर पडली आणि ‘आर्थिकदृष्टय़ा कोणत्याही दुर्बल घटकांसाठी विद्यमान आरक्षणाशिवाय’ १० टक्क्यांच्या आरक्षणाची मोकळीक राज्ययंत्रणेला मिळाली. त्यामुळे एकूण आरक्षण ५९.९ टक्के झाले आहे. यामुळे सर्वोच्च न्यायालयाने घालून दिलेली मर्यादाही ओलांडली गेली आहे. राज्यघटनेतील अनुच्छेद ३४० (मागासवर्गाच्या स्थितीचे अन्वेषण करण्यासाठी आयोगाची नियुक्ती) नुसार स्थापना झालेल्या मंडल आयोगाने ओबीसींना शिक्षण व नोकऱ्यांत आरक्षण दिले. राज्यघटनेचे अनुच्छेद १४ व १५ हे सर्वाना समानतेचा दर्जा देतात आणि अनुच्छेद १६ किंवा ३४० सारख्या तरतुदी या सामाजिक न्यायासाठी केलेला अपवाद आहेत. मात्र समानतेच्या दर्जाकडे दुर्लक्ष करीत लोकसभेचे सभापती ओम बिर्ला म्हणतात की, ब्राह्मणच श्रेष्ठ! एक मात्र नक्की की, यापुढेही बहुजन समाज ८५ टक्के असताना राज्यकारभारातील त्यांचा वाटा कमी राहील, पण ओबीसींना चुचकारण्याचे काम सर्वच पक्ष करीत आहेत व करीत राहतील. पुढील निवडणुका ओबीसींच्या मतांवरच अवलंबून राहतील. – घनश्याम पां. मुकणे, बोरिवली (मुंबई) भाजपने हीदेखील आंदोलने करावीत.. राज्यातील विरोधी पक्ष असलेला भाजप सध्या फारच आक्रमक झालेला दिसतो. वीज देयक न भरणाऱ्यांच्या वीजजोडण्या तोडू नका आणि ग्राहकांना कमी पैशात वीज पुरवा हा सध्या भाजपच्या आंदोलनाचा कार्यक्रम आहे, त्यासाठी २४ फेब्रुवारी रोजी ‘जेल भरो आंदोलन’ करण्याचेही माजी वीजमंत्री चंद्रशेखर बावनकुळे यांनी जाहीर केले आहे. सध्या प्रचंड तोटय़ात असलेल्या ‘महावितरण’च्या आर्थिक अडचणी त्यांना माहीत नसतील असे नाही, पण तरीही या मंडळाला अधिक अडचणीत (आणि पर्यायाने राज्य सरकारला अडचणीत) आणण्याचे प्रयत्न सुरू आहेत. भाजपला महाराष्ट्रातील जनतेची एवढी चाड आणि कळवळा असेल, तर आधी शंभरीकडे चाललेल्या पेट्रोल-डिझेलच्या आणि वाढतच चाललेल्या घरगुती गॅसच्या (एलपीजी) दरवाढीसंबंधात आंदोलन करण्याचे धाडस दाखवावे. तसेच खासगी सेवेतून निवृत्त झालेल्या कामगारांच्या ‘ईपीएफ-९५’बाबत सर्वोच्च न्यायालयाच्या निर्देशांनुसार न्याय मिळवून देण्यासाठी भाजपने रस्त्यांवर उतरावे. महागाईने होरपळलेल्या आणि तुटपुंजे पेन्शन मिळणाऱ्यांना दिलासा द्यावा. – शशिकांत देशपांडे, ठाणे पश्चिम मग आंदोलने होणार तरी कशी? ‘नवा इंधन भडका’ ही बातमी (लोकसत्ता, १७ फेब्रु.) वाचली. पूर्वी चार आणे-आठ आणे दरवाढ झाली तरी जनता तथा राजकीय पक्ष रस्त्यावर येऊन आंदोलन करीत व सरकारचा निषेध करत. आता इंधन दर रु. १०० पर्यंत पोहोचले तरी निषेध होत नाही. घरगुती गॅसचे दरही ८०० रुपयांपर्यंत पोहोचले आहेत. या वेळी प्रकर्षांने मृणाल गोरे, अहिल्या रांगणेकर यांची आठवण येते. त्यांनी १९७७ साली जनता पक्षाचे सरकार आले त्या वेळी त्या पक्षाचे सदस्य असूनही रेल्वे भाडे वाढविल्यामुळे आंदोलन केले होते. पण हल्ली केंद्र सरकारविरोधात आंदोलन केले तर ‘आंदोलनजीवी’ म्हणून हिणवले जाते. या परिस्थितीत जनता जगणार कशी? – श्रीकांत सातपुते, वडाळा (मुंबई) लोकनिर्वाचितांनाच सर्वाधिकार का? ‘पवित्र पाप!’ हा अग्रलेख (१८ फेब्रुवारी) वाचला. किरण बेदी या पहिल्या महिला पोलीस अधीक्षक होत्या. आपल्या कारकीर्दीत त्यांनी उत्साहाने आणि धडाडीने चांगले पायंडे पाडले. तसेच वादांना सामोरे जात महिला वर्गात पोलीस क्षेत्राबद्दल जागृती निर्माण केली. निवृत्तीनंतर राजकारणातल्या प्रवेशाचा त्यांचा मार्ग हा आंदोलनाच्या माध्यमातून सुरू झाला. पुढील काळात काही ‘यू-टर्न’ घेत त्या पुदुचेरीच्या राजभवनात पोहोचल्या असल्या तरी मूळचा प्रशासकीय पिंड असल्याने निर्णयप्रक्रियेत सहभाग नोंदवीत राहिल्या. किंबहुना त्यांची नियुक्ती छोटय़ा केंद्रशासित प्रदेशात याच कारणामुळे केली असावी असेच वाटते. यात चुकीचे असे काही वाटत नाही. लोकनियुक्त सरकार आणि प्रतिनिधी हेच काही परिपूर्ण आहेत, अशीही परिस्थिती नाही. निवडून आलेल्या प्रतिनिधींना केवळ लोकनिर्वाचित आहेत म्हणून निर्णयप्रक्रियेत सर्वाधिकार देण्यात येण्याची तरतूद १०० टक्के कार्यक्षम आहे असे नाही. म्हणूनच निवडणुकीच्या रिंगणातूनच निर्णयप्रक्रियेत सहभागी होता येणार असेल तर मग जिंकून येण्याच्या क्षमतेवर अवलंबून राहून बनवलेल्या सरकारांतील ‘सुमारांची सद्दी’च कायम राहील. – नकुल संजय चुरी, विरार पूर्व (मुंबई) सोय आणि गैरसोय ‘पवित्र पाप!’ हा अग्रलेख (१८ फेब्रुवारी) वाचला. अवमूल्यन झालेल्या, केवळ शोभेचेच असणाऱ्या राज्यपाल पदाची महती(!) त्यातून समोर येते. फक्त आणि फक्त राजकीय सोयीसाठी राज्यपालपदी नियुक्ती होणे, निवड झालेल्या व्यक्तीने स्वत:चा ताठ कणा सोडणे आणि वाट्टेल तसा मनमानी कारभार करणे ही जगातील सर्वात मोठी लोकशाही असणाऱ्या देशाची उदात्त परंपरा होऊ पाहात आहे. हे असेच सुरू राहिल्यास राजभवन हे हुकूमशहा भवन होईल आणि नावाला लोकशाहीचे कलेवर शिल्लक राहील. उत्तरोत्तर राजकीय स्वार्थ वाढत जाऊन राज्यपाल पदावरून व्यक्तींना हटवता हटवता अखेर हे पदच हटवावे असेही होऊ शकते! मात्र, याबाबत राजकीय सोय व गैरसोय यांचा मामला पाहता, राजकीय पक्षांकडून अपेक्षाच नाहीत. – विवेक गुणवंतराव चव्हाण, शहापूर अपयशाची कबुलीच! देशात इंधन दरवाढीने आपली ऐतिहासिक पातळी गाठली असल्याच्या पार्श्वभूमीवर ‘इंधन दरवाढीचे खापर आधीच्या सरकारांवर’ (वृत्त : लोकसत्ता, १८ फेब्रु.) फोडून पंतप्रधान मोदी मोकळे झाले आहेत. आपल्या अकार्यक्षमतेबाबत आपण जेव्हा इतरांना जबाबदार धरतो तेव्हा अप्रत्यक्षपणे आपण आपले अपयशच मान्य करत असतो, ते मोदींनी एक प्रकारे मान्य केले आहे. आंतरराष्ट्रीय बाजारात इंधनाचे दर वाढले की सरकार देशांतर्गत बाजारात त्यांत तत्परतेने वाढ करते. पण ते कमी झाले तरी त्यांत कपात करत नाही. सरकारी पातळीवरील दांभिकपणाचे हे अत्युच्च उदाहरणच ठरावे. मनमोहन सिंग तेव्हा इंधन दर कमी करत नाहीत म्हणून ‘त्यांचे सरकार नालायक आहे, सरकारची इंधनाचे दर कमी करण्याबाबत ‘नियत’ नाही’ असे मोदी गुजरातचे मुख्यमंत्री असताना म्हणत असत. आता मात्र इंधन दराचे मार्गक्रमण झपाटय़ाने शंभरीकडे होत आहे, तर मोदी याचे खापर आधीच्या सरकारांवर फोडत आहेत. उठता बसता जनतेला सबसिडी सोडण्यासाठी उपदेशामृत पाजणाऱ्या मोदी सरकारने इंधन दर कमी करून सरकारी तिजोरीवरील झळ थोडी सहन करावी आणि वाढते इंधन दर आटोक्यात आणावेत, हेच इष्ट! – बाळकृष्ण शिंदे, पुणे ‘समरसता’ म्हणजे जातीअंतर्गत जगण्याची गुलामगिरीच! ‘आरक्षण हा ‘समरसते’च्या मार्गातील अडथळा’ हे वाचकपत्र (‘लोकमानस’, १८ फेब्रुवारी) वाचले. त्यातील मजकूर वाचून पुढीलप्रमाणे काही गैरसमज होण्याची शक्यता आहे : (१) देशात आरक्षण लागू होण्याच्या आधी सर्वत्र समरसता नांदत होती आणि जणू काही केवळ जातीनिहाय आरक्षणामुळे तिला तडा गेला! पत्रलेखक किंवा रा. स्व. संघ ज्यास समरसता असे मानतात ती दुसरेतिसरे काही नसून, आहे त्या जातीत समरस होऊन जगायला लावणारी त्यांच्यावर लादलेली गुलामगिरीच आहे. या शतकानुशतके चालत असलेल्या तथाकथित समरसतेच्या विरोधात महात्मा जोतीराव फुले आणि डॉ. बाबासाहेब आंबेडकर यांनी संघर्ष पुकारला आणि छ. शाहू महाराजांनी सुरू केलेल्या आरक्षणामुळे समतेच्या संघर्षांला एक नवा आयाम लाभला. स्वतंत्र भारतात केवळ सरकारी क्षेत्रात तुटपुंजे का होईना आरक्षण लागू झाले. त्यामुळेच तळागाळातील शोषित समाज आपली ‘समरसता’ तोडून मुख्य प्रवाहात अगदी थोडय़ा प्रमाणात का होईना, सामील होऊ लागला. यालाच पत्रलेखक अडथळा मानत आहेत असे दिसते. (२) खासगी क्षेत्रात (यात बॉलीवूड, क्रिकेट हेही आले) गुणवत्ता, स्पर्धा असते (आरक्षण नसल्यामुळे) म्हणून इथली कामगिरी अत्युच्च दर्जाची असते, हा पत्रलेखकाचा आणखी एक गैरसमज! जर ही क्षेत्रे तथाकथित अत्युच्च दर्जाची कामगिरी करत असतील तर भारताची औद्योगिक क्षेत्रात आर्थिक घसरगुंडी का होत आहे? अनेक खासगी विमान कंपन्या, बँका का बुडाल्या/बुडत आहेत? बॉलीवूडमधील घराणेशाहीपुढे चांगल्या कलाकारांचा बळी का जात आहे? किती बॉलीवूड चित्रपटांना ऑस्कर पुरस्कार लाभले? क्रिकेटमध्ये काही दशकांपूर्वी आरक्षण नसतानासुद्धा भारतीय संघ सतत सुमार कामगिरी का करीत होता? सैन्यदलात पराक्रम गाजवणारे आणि शहीद होणारे सैनिक मुख्यत: बहुजन समाजातीलच का असतात? (३) पत्रलेखकाच्या वरील मुद्दय़ाचा दुसरा अर्थ असा होतो की, सरकारी क्षेत्रात (जिथे आरक्षण आहे) गुणवत्ता, स्पर्धा नसते. मुळात सरकारी क्षेत्रातील (राज्य/केंद्र सरकारी कार्यालये, बँक, विमा कंपन्या, नगरपालिका वगैरे) रोजगार देशाच्या सकल रोजगाराच्या जेमतेम सुमारे सहा टक्के आहे. खासगीकरणामुळे, कंत्राटीकरणामुळे हे प्रमाण नगण्य होत आहे. त्यात अनुसूचित जाती/जमातीचे आरक्षण २२.५ टक्के आहे. म्हणजे उरलेला ७७.५ टक्के रोजगार अन्य लोकांसाठी आहे. या २२.५ टक्के आरक्षित प्रवर्गाच्या लोकांना पत्रलेखक अप्रत्यक्षपणे गुणवत्ताधारी नसल्याचे लेबल लावीत आहे. स्पर्धा परीक्षा देऊन, त्यात आवश्यक तेवढे गुण मिळवूनसुद्धा असे लेबल लावणे हे पूर्वग्रहदूषित मत आहे. तसेच या क्षेत्रात ७७.५ टक्के सर्वसाधारण प्रवर्गाचे ‘गुणवत्ताधारी’ लोक असतानासुद्धा हे क्षेत्र अत्युच्च दर्जाचे का नाही, याचे आत्मपरीक्षणसुद्धा पत्रलेखकाने करायला पाहिजे. त्याचे खापर आरक्षितांवर फोडणे योग्य नव्हे. सरकारी क्षेत्रात लॅटरल एण्ट्रीच्या माध्यमातून ‘आपल्या’ लोकांची भरती यूपीएससीची कठोर परीक्षा टाळून केली जात आहे ती कोणत्या गुणवत्तेच्या आधारे? (४) सामाजिक ‘समरसते’तून (पक्षी : गुलामगिरीतून) घटनात्मक मूल्यांना (पक्षी : समतेला, बंधुभावाला) बळकटी मिळेल हे पत्रलेखकाचे म्हणणे तर्कविसंगत वाटते. शेवटी ‘आरक्षणमुक्त भारत’ चळवळीचे बिगूल फुंकण्याची आवश्यकता लेखक व्यक्त करीत आहेत. त्याऐवजी ‘जातीमुक्त भारत’ या चळवळीचे बिगूल फुंकायचे पत्रलेखकाच्या, रा. स्व. संघाच्या किंवा आरक्षणविरोधकांच्या मनात का येत नाही? जातीमुक्त भारत निर्माण झाल्यास ‘जात’- जे आरक्षणाचे मूळ आहे तेच- नष्ट होईल आणि आरक्षणाचा प्रश्नही उरणार नाही. भेदभाव आणि अन्याय यांवर आधारित जातिव्यवस्थेच्या विरोधात चकार शब्दसुद्धा न काढता तथाकथित समरसतेच्या नावाने ती तशीच ठेवून समता स्थापित होईल हे मानणे म्हणजे केवळ स्वप्नरंजनच आहे. – उत्तम जोगदंड, कल्याण (जि. ठाणे) First Published on February 19, 2021 12:08 am
https://www.loksatta.com/desh-videsh-news/central-agencies-track-plan-to-eliminate-farmer-leader-hatched-by-khalistan-commando-force-from-belgium-uk-scsg-91-2402896/|भारतात हिंसा घडवून आणण्यासाठी आंतरराष्ट्रीय कट?; शेतकरी नेत्याची हत्या करण्याचा खलिस्तान समर्थकांचा डाव|खलिस्तान कमांडो फोर्सच्या कटासंदर्भात गुप्तचार यंत्रणांचा अहवाल|February 17, 2021 04:48 pm|दिल्लीच्या सीमांवर शेतकरी कायद्याविरोधात आंदोलन करणाऱ्या शेतकरी नेत्यांची हत्या घडवून आणण्यासाठी खलिस्तान कमांडो फोर्सच्या (केसीएफ) माध्यमातून आंतरराष्ट्रीय स्तरावर कट रचला जात असल्याचा धक्कादायक खुलासा भारतीय गुप्तचर यंत्रणांनी केला आहे. भारतीय गुप्तचर यंत्रणा रॉ आणि इंटेलिजेन्स ब्युरोकडून केसीएफ या दहशतवादी संघटनेच्या हलचालींकडे लक्ष ठेवलं जात आहे. काही दिवसांपूर्वी याचसंदर्भात गुप्तचर यंत्रणांनी एक अहवाल तयार काल आहे. वेगवेगळ्या ठिकाणांहून मिळालेल्या माहितीच्या आधारे हे अहवाल तयार करण्यात आला आहे. या अङवालानुसार भारताविरोधात कट रचणारे लोकं बेल्जियम आणि यूनायटेड किंग्डममधील आहेत. या सर्वांनी मिळून दिल्लीच्या सीमेवर आंदोलन करणाऱ्या शेतकरी नेत्यांपैकी एकाच्या हत्येचा कट रचला आहे. केसीएफच्या योजनेनुसार शेतकरी आंदोलनामध्ये असणाऱ्या अशा नेत्याची हत्या करण्याचा विचार आहे की ज्याने पंजाबमध्ये केसीएफ संपुष्टात आणण्याचं काम केलं आहे. केसीएफ एक दहशतवादी संघटना असून देशभरातील वेगवेगळ्या ठिकाणी हत्या घडवून आणल्याचा आरोप या संघटनेवर आहे. ही संघटना कॅनडा, युनायटेड किंग्डम, बेल्जियम आणि पाकिस्तानसारख्या देशांमध्ये पसरलेली आहे. एका वरिष्ठ सरकारी अधिकाऱ्याने दिलेल्या माहितीनुसार केसीएफ आता एका वरिष्ठ शेतकरी नेत्याच्या हत्येचा कट रचत असून यासंदर्भातील माहिती गुप्तचर यंत्रणांना मिळाली आहे. बेल्जियम आणि युनायटेड किंग्डममधील तीन दहशतवाद्यांनी दिल्लीच्या सीमेवर आंदोलन करणाऱ्या शेतकरी नेत्यांची हत्या करण्याचा कट रचला आहे. “सध्याच्या परिस्थितीमध्ये या नेत्याची हत्या केल्यास भारतामध्ये हिंसा भडकू शकते आणि हत्येचा आरोप सरकारी यंत्रणा किंवा कोणत्यातरी राजकीय पक्षाच्या कार्यकर्त्यांवर केला जाईल,” असा विचार केसीएफ करत आहे. खालिस्तान समर्थक गटांकडून शेतकरी आंदोलनाच्या आडून जमीन ताब्यात घेण्याचा प्रयत्न सुरु आहे. तसेच पाकिस्तानमधून चालवण्यात येणारे ४०० हून अधिक ट्विटर हॅण्डलवर भारताने बंदी घातली आहे. खलिस्तानी समर्थकांची पाठ राखण करणे आणि हिंसा भडकवण्यासाठी या ट्विटर हॅण्डलचा वापर केला जायचा. २६ जानेवारीच्या आसपास लाल किल्ल्याजवळ शेतकरी आंदोलक जमा झाले होते तेव्हा अमेरिकेमध्ये खलिस्तान समर्थकांनी वॉशिंग्टन डीसीमध्ये भारतीय दूतावासासमोर आंदोलन केलं होतं. आंदोलनकर्त्यांनी दिल्लीत आंदोलन करणाऱ्या शेतकऱ्यांच्या समर्थनार्थ आम्ही एकत्र आलो होतो असा दावा केला आहे. मात्र गर्दीमध्ये खलिस्तानचे झेंडे दिसून आल्याचा दावा करण्यात आला होता. First Published on February 17, 2021 4:48 pm
https://www.loksatta.com/mumbai-news/greta-toolkit-case-nikita-jacob-granted-3-weeks-transit-bail-by-bombay-high-court-bmh-90-2402707/|ग्रेटा टूलकिट प्रकरण! निकिता जेकब यांना उच्च न्यायालयाकडून दिलासा; जामीन मंजूर|पर्यावरणवादी कार्यकर्ती ग्रेटा थनबर्गने शेतकरी आंदोलनासंदर्भात ट्विट केलेल्या टूलकिट प्रकरणातील संशयित अ‍ॅड निकिता जेकब यांना मुंबई उच्च न्यायालयाकडून मोठा दिलासा मिळाला आहे. टूलकिट प्रकरणात दिल्ली|February 17, 2021 12:36 pm|पर्यावरणवादी कार्यकर्ती ग्रेटा थनबर्गने शेतकरी आंदोलनासंदर्भात ट्विट केलेल्या टूलकिट प्रकरणातील संशयित अ‍ॅड निकिता जेकब यांना मुंबई उच्च न्यायालयाकडून मोठा दिलासा मिळाला आहे. टूलकिट प्रकरणात दिल्ली न्यायालयाने अजामीनपात्र वॉरंट बजावल्यानंतर तसेच दिल्ली पोलीस अटकेसाठी मुंबईत दाखल झाल्यानंतर जेकब यांनी अंतरिम जामिनासाठी उच्च न्यायालयात धाव घेतली होती. न्यायालयाने तीन आठवड्यांसाठी निकिता यांना अंतरिम जामीन मंजूर केला आहे. टूलकिट प्रकरणात दिल्ली पोलिसांनी बंगळुरूतील दिशा रवी या पर्यावरणवादी कार्यकर्तीला रविवारी अटक केली. त्यानंतर अ‍ॅड निकिता जेकब आणि बीड येथील शंतनू मुळूक यांच्याविरुद्ध दिल्ली न्यायालयाने अजामीनपात्र वॉरंट बजावल्यानंतर दिल्ली पोलीस अटकेचे प्रयत्न सुरू केले होते. अजामीनपात्र वॉरंट बजावण्यात आल्यानंतर निकिता जेकब आणि शंतनू मुळूक यांनी मुंबई उच्च न्यायालयात धाव घेतली होती. शंतनू यांनी उच्च न्यायालयाच्या औरंगाबाद खंठपीठात याचिका दाखल केली होती. तर निकिता यांनी मुंबई उच्च न्यायालयात धाव घेतली होती. शंतनू यांना काल (१६ फेब्रुवारी) खंठपीठाने अंतरिम जामीन दिला होता. तर निकिता यांच्या अर्जावरील निर्णय राखून ठेवला होता. आज न्यायालयाने निकिता जेकब यांना तीन आठवड्यांसाठी जामीन मंजूर केला. त्याचबरोबर या दरम्यान त्यांना अटक झालीच, तर २५ हजारांच्या जातमुचलक्यावर सुटका करण्यात यावी, असंही न्यायालयाने म्हटलं आहे. न्यायमूर्ती पी.डी. नाईक यांनी याचिकेवर निर्णय दिला. Bombay High Court allows transit anticipatory bail application of Nikita Jacob, grants her transit bail for 3 weeks in connection with FIR by Delhi police in Toolkit matter. In case of arrest, she will be released on a personal bond of Rs 25,000 and one surety of like amount. — ANI (@ANI) थनबर्ग हिचे ‘टूलकिट’ या प्रकरणी अटकेत असलेली पर्यावरणवादी दिशा रवी आणि जेकबसह खलिस्तानी चळवळीत सहभागी असलेल्यांनी तयार केले व समाजमाध्यमावरून ते प्रसारित केले, असा आरोप दिल्ली पोलिसांनी केला होता. प्रजासत्ताकदिनी लाल किल्ल्यावर  घडलेला प्रकार हा एकप्रकारे हत्याकांडच होते. त्यात ४०० हून अधिक पोलीस जखमी झाले, असा आरोप करून दिल्ली पोलिसांनी जेकब यांची याचिका फेटाळण्याची मागणी काल झालेल्या सुनावणी दरम्यान केली होती. First Published on February 17, 2021 12:36 pm
https://www.loksatta.com/maharashtra-news/has-this-mva-govt-lost-all-its-senses-devendra-fadnavis-msr-87-2396578/|“भारतरत्नांची चौकशी करणारे असे ‘रत्न’ देशात कुठेही सापडणार नाहीत”|"कुठे गेला मराठीबाणा? कुठे गेला महाराष्ट्रधर्म? असा सवाल देखील केला आहे
"|February 8, 2021 04:51 pm|शेतकरी आंदोलनाच्या पार्श्वभूमीवर मोदी सरकारने ट्विट करण्यासाठी खेळाडू तसंच सेलिब्रिटींवर दबाव टाकल्याचा आरोप विरोधकांकडून करण्यात येत आहे. या पार्श्वभूमीवर राज्याचे गृहमंत्री अनिल देशमुख यांनी सेलिब्रिटींच्या ट्विटची चौकशी करणार असल्याचं सांगितलं आहे. यावर विरोधी पक्षनेते देवेंद्र फडणवीस यांनी तीव्र नाराजी व्यक्त केली आहे. “भारतरत्नांची चौकशी करणारे असे ‘रत्न’ देशात कुठेही सापडणार नाहीत. निषेध करावा तितका थोडा!” अशा शब्दांमध्ये फडणवीस यांनी राज्य सरकारवर जोरदार टीका केली आहे. “संतापजनक! कुठे गेला मराठीबाणा? कुठे गेला महाराष्ट्रधर्म? भारतरत्नांची चौकशी करणारे असे ‘रत्न’ देशात कुठेही सापडणार नाहीत. निषेध करावा तितका थोडा! या सरकारचे डोके ठिकाणावर आहे काय?” असं फडणवीस यांनी ट्विट केलं आहे. तसेच, “भारतरत्नांची चौकशी करण्याची भाषा वापरताना शरम वाटली पाहिजे. खरे तर चौकशी करण्याची मागणी करणारे आणि ती मागणी मान्य करणारे यांच्या मानसिक स्थितीचीच चौकशी केली पाहिजे.” अशी मागणी देखील फडणवीस यांनी ट्विटद्वारे केली आहे. केंद्र सरकारच्या कृषी कायद्यांविरोधात दिल्लीच्या सीमांवर दोन महिन्यांपेक्षा अधिक काळापासून सुरू असलेल्या शेतकरी आंदोलनाने देशभरातील राजकीय वातावरण तापले आहे. या शेतकरी आंदोलनावर आता सेलिब्रिटींनी देखील प्रतिक्रिया देणं सुरू केलं आहे. देशातील बॉलिवूड कलाकार, क्रीडा क्षेत्रासह अन्य दिग्गजांचाही यात समावेश आहे. या पैकी काहींनी हा आपला देश विभागण्याचा प्रयत्न सुरू असल्याचे सांगून, तसं होऊ देऊ नका असं आवाहन केलं आहे. अमेरिकन पॉपस्टार रिहानानं शेतकरी आंदोलनासंदर्भात ट्विट केल्यानंतर परराष्ट्र व्यवहार मंत्रालयाने स्पष्ट शब्दात उत्तर दिलं होतं. परराष्ट्र मंत्रालयाच्या उत्तरानंतर देशातील कला व क्रीडा क्षेत्रातील अनेक मान्यवरांनी ट्विट करत देशाच्या अखंडतेचा पुनरुच्चार केला होता. यात भारतरत्न सचिन तेंडुलकर आणि लता मंगेशकर यांनीही ट्विट केलं होतं. या सर्व पार्श्वभूमीवर  झूम मीटिंदरम्यान काँग्रेसकडून सेलिब्रिटींच्या ट्विटचा मुद्दा उपस्थित करण्यात आला. सेलिब्रिटींवर दबाव टाकण्याता आला होता याबद्दल माहिती घ्यावी अशी मागणी काँग्रेसने केली. त्यावर अनिल देशमुख यांनी गुप्तहेर विभाग यासंबंधी तपास करणार असल्याची माहिती दिली आहे. यावेळी खासकरुन अक्षय कुमार आणि सायना नेहवालच्या ट्विटचा उल्लेख करण्यात आला. दोन्ही ट्विटमध्ये असणाऱ्या साधर्म्य आश्चर्यकारक असल्याचं सांगण्यात आलं. First Published on February 8, 2021 4:13 pm
https://www.loksatta.com/manoranjan-news/popstar-rihanna-top-less-photoshoot-with-ganesh-pendent-kw89-2402184/|पॉपस्टार रिहाना पुन्हा ट्रोल, गणपतीचं पेंडेंट घालून टॉपलेस फोटोशूट|राजकिय नेत्यांकडून तीव्र प्रतिक्रिया|February 16, 2021 06:54 pm|शेतकरी आंदोलनामुळे चर्चेत आलेली पॉपस्टार रिहाना पुन्हा एकदा वादाच्या भोवऱ्यात अडकली आहे. रिहानाने नुकताच एक फोटो सोशल मीडियावर शेअर केला आहे. तिच्या या फोटोची सोशल मीडियावर मोठी चर्चा रंगली आहे. हिंदू देवतांचा अपमान केल्यानं रिहाना ट्रोलर्सच्या निशाण्यावर आहे. रिहानाने सोशल मीडियावर टॉपलेस फोटो शेअर केला असून तिने गळ्यात फक्त एक मोत्यांचा हार आणि एक चेन घातली आहे. यात श्री गणेशाचं पेंडेंट आहे. फॅशनच्या नावाखाली रिहाना हिंदू देवदेवतांचा अपमान करत असल्याची टीका ट्रोलर्सनी केली आहे. when said “me nuh wan ya wear no lingerie tonight fa me girl”  — Rihanna (@rihanna) रिहानाच्या या फोटोवर केंद्रीय मंत्री गिरिराज सिंह यांनी टीका केली आहे. त्यांनी म्हंटल आहे ” सनातन धर्म हा खूपच सहिष्णू असून याचा गैरफायदा आता अनेक जण घेत आहेत. सिनेसृष्टीतील मंडळी किंवा जाहिरात कंपन्या मनमानी करत हिंदू देवतांचा अपमान करत आहेत. इतर धर्माचा अपमान झाल्यास संपूर्ण जगात खळबळ माजते. आमच्या संयमाची परीक्षा घेऊ नका”अशी तीव्र प्रतिक्रिया गिरिराज सिंह यांनी केली आहे. अनेक नेटकऱ्यांनीदेखील रिहानाच्या फोटाला ट्रोल केलंय. ‘रिहाना तू आम्हाला निराश केलंस’ , हिंदू धर्म म्हणजे काही सौदर्याचं साधनं नाही” असं म्हणत ट्रोलर्सनी रिहानावर निशाणा साधलाय. शेतकरी आंदोलनापासून रिहाना भारतमध्ये चर्चेत आली आहे. शेतकरी आंदोलनाला पाठींबा देणारं ट्वीट रिहानाने केलं होत. या ट्वीटवरुन बॉलिवूडच्या काही सेलिब्रिटींनी रिहानाला धारेवर धरलं होतं. या आधी देखील वादग्रस्त फोटोशूटमुळे रिहाना चर्चेत आली आहे. मात्र शेतकरी आंदोलन आणि आता गणपतीचं पेंडेंट घालून केलेल्या फोटोशूटमुळे रिहाना सोशल मीडियावर चर्चेचा विषय ठरत आहे. First Published on February 16, 2021 5:51 pm
https://www.loksatta.com/desh-videsh-news/they-would-have-died-even-at-home-haryana-agriculture-minister-on-death-of-farmers-at-delhi-borders-bmh-90-2401347/|Video : आंदोलनातील शेतकरी घरी असते, तरी मेले असते; भाजपा मंत्र्यांचं धक्कादायक विधान|वादानंतर सावरासारव करण्याचा प्रयत्न|February 15, 2021 04:48 pm|दिल्लीत सुरू असलेल्या शेतकरी आंदोलनात मरण पावलेल्या शेतकऱ्यांबद्दल हरयाणाचे कृषिमंत्री जे.पी. दलाल यांनी धक्कादायक विधान केलं आहे. शेतकरी आंदोलनास्थळी मरण पावलेले शेतकरी घरी असते, तरी मेले असते, असं दलाल यांनी म्हटलं. या वक्तव्यानंतर त्यांच्यावर टीका सुरू झाल्यानंतर दलाल यांनी खुलासा करत सावरासारव करण्याचा प्रयत्न केला. इंडियन एक्स्प्रेसने यासंदर्भातील वृत्त दिलं आहे. हरयाणाचे कृषीमंत्री जे.पी. दलाल यांचा एक व्हिडीओ समोर आला आहे. शनिवारी भिवानी येथे झालेल्या कार्यक्रमादरम्यानचा हा व्हिडीओ आहे. दलाल यांना दिल्लीत सुरू असलेल्या आंदोलनादरम्यान मरण पावलेल्या २०० शेतकऱ्यांबद्दल विचारण्यात आली होती. त्यावर आंदोलनाच्या ठिकाणी मरण पावलेले शेतकरी घरी असते, तरी मेले असते. इथे मरत नाहीत का? मी काय म्हणतो लाख दोन लाखांपैकी सहा महिन्या दोनशे लोक मरत नाहीत का? कुणी ह्रदयविकाराने मेले, कुणी ताप आल्याने मेले,’ असं दलाल म्हणाले. ‘आप’ने हा व्हिडीओ ट्विट केला आहे. एखाद्या घटनेत दहा लोकांचा मृत्यू झाला, तरी पंतप्रधान दुःख व्यक्त करतात. शेतकऱ्यांच्या बाबतीत असं दिसलं नाही. त्यावर दलाल म्हणाले,”हे दुर्घटनेत मरण पावलेले नाहीत, ना स्वतःच्या इच्छेने. मृतांच्या कुटुंबियांसोबत आमच्या संवेदना आहेत.” दलाल यांच्या वक्तव्यानंतर वादंग निर्माण झालं. टीकेचे लक्ष्य ठरल्यानंतर दलाल यांनी खुलासा करत सावरासारव करण्याचा प्रयत्न केला आहे. हरियाणा की भाजपा सरकार में कृषि मंत्री जे पी दलाल का शर्मनाक बयान- “अगर किसान आंदोलन में नहीं मरते तो घर पर मरते” — AAP (@AamAadmiParty) सोशल मीडियावर टीका होऊ लागल्यानंतर दलाल यांनी खुलासा केला आहे. “माझ्या विधानामुळे कुणाच्या भावना दुखावल्या असतील, तर मी त्यांची माफी मागतो. माझं विधान चुकीच्या पद्धतीने मांडण्या आलं,” असं म्हणत दलाल यांनी रोष थोपवण्याचा प्रयत्न केला आहे. First Published on February 15, 2021 4:24 pm
https://www.loksatta.com/chatusutra-news/article-on-new-political-science-about-movements-abn-97-2402227/|आंदोलनांविषयीचे नवे राज्यशास्त्र|स्वतंत्र भारताच्या इतिहासात राजकीय पक्ष आणि लोकांची आंदोलने यांचे संबंध परस्पर-संलग्नतेचे आणि तरीही तणावाचे राहिले आहेत.|February 17, 2021 12:03 am|राज्यशास्त्र,पर्यावरण-विज्ञान, अर्थशास्त्र, न्याय चळवळींचा वृक्ष फोफावत असताना त्याच्याकडे दुर्लक्ष करून चर्चा तथाकथित ‘आंदोलनजीवीं’ची होते. दखल घ्यायची, तर आंदोलनाच्या रूपाने व्यक्त होणाऱ्या जनक्षोभाची घ्यायला हवी; ते टाळणारे ‘शास्त्र’ शिरजोर होऊ लागते.. आजच्या भारतीय जनता पक्षाच्या आणि त्याचा पूर्वसूरी असलेल्या जनसंघाच्या वाटचालीचा ओझरता आढावा घेतला तरी चार आंदोलनांनी जनसंघ-भाजप यांच्या वाटचालीत एकेका टप्प्यावर जान भरली असल्याचं दिसतं : १९६०च्या दशकात झालेलं गोहत्याबंदी आंदोलन, १९७०च्या दशकात झालेलं आणीबाणी-विरोधी आंदोलन, १९८०च्या दशकाच्या अखेरीस जोर धरू लागलेलं रामजन्मभूमी आंदोलन आणि २०११-१२ मधील भ्रष्टाचारविरोधी आंदोलन. ही आंदोलनं झाली नसती तर या पक्षाची वाटचाल त्या-त्या टप्प्यावर कशी आणि कितपत झाली असती याची शंकाच आहे. स्वतंत्र भारताच्या इतिहासात राजकीय पक्ष आणि लोकांची आंदोलने यांचे संबंध परस्पर-संलग्नतेचे आणि तरीही तणावाचे राहिले आहेत. काँग्रेस पक्ष तर चळवळीमधूनच साकारला. इतरही किती तरी पक्ष चळवळींमधून उदयाला आले. द्रमुक, आसाम गण परिषद, बहुजन समाज पार्टी ही त्याची काही उदाहरणे. राजकीय पक्षांनी आंदोलने करणे किंवा चालू आंदोलनांचा फायदा मिळवणे हे आपल्या राजकारणात अगदी नित्याचे आहे. तरीही : (अ) पक्षांनी आंदोलने चालवावीत का, (ब) राजकारणात प्रस्थापित झाल्यावर पक्षांचा आंदोलनातला रस संपतो का आणि (क) पक्षांपासून दूर राहून आंदोलने करणे अधिक परिणामकारक असते का, या तीन प्रश्नांची १९६०च्या दशकाच्या अखेरीसच चर्चा झाली होती आणि त्यातून पक्षीय राजकारणापासून दूर राहणारी ‘पक्षबाह्य़’ आंदोलने नावाची एक जातकुळी अस्तित्वात आली होती. अर्थात आणखी एक चौथा प्रश्न असतो; पण तो पक्षांशी संबंधित नसतो. तो म्हणजे मुदलात आंदोलनेच करावीत की करू नयेत. खरं तर हा काही खास चर्चा करण्याचा प्रश्न नाही. निषेध, आंदोलने आणि चळवळी या बाबी लोकशाहीच्या अविभाज्य घटकांमध्ये समाविष्ट होतात. याचं साधं कारण म्हणजे मतभिन्नता आणि ती व्यक्त करून आपले म्हणणे समाजाने आणि सरकारने स्वीकारावे यासाठी परोपरीचे प्रयत्न करणे यालाच तर लोकशाही म्हणतात (अर्थातच, राजकीय पक्षांनी सर्वाचे हितसंबंध कसोशीने सांभाळले आणि शासनयंत्रणेने सर्व मागण्या आणि अपेक्षा यांची मोकळेपणाने दाद घेतली तर आंदोलने होण्याचे प्रमाण कमी राहील.). लोकशाही देशांमध्ये आंदोलने करण्याचा समूहांचा अधिकार मान्य केला जातो आणि तशी वेळ लोकांवर जेवढी कमी येईल तेवढी लोकशाही लोकाभिमुख आहे असे मानले जाते. तरीही, अधूनमधून विविध कारणांमुळे लोकांना अर्ज-विनंत्या, चर्चा, राजकीय पक्षांमार्फत वाटाघाटी, कायदेमंडळातील चर्चा आणि कायदे करणे, असा राजकारणाचा खुष्कीचा मार्ग सोडून आंदोलनांच्या अवघड घाटात उतरावे लागते. नवे आक्षेप काळ बदलतो तसे प्रश्न बदलतात. वर साठच्या दशकातील प्रश्नांचा उल्लेख केला. त्या प्रश्नांचा प्रतिध्वनी अजून शिल्लक आहे, पण तरीही, आताच्या नव्या युगात आंदोलनांबद्दल तीन नवे प्रश्न उपस्थित झालेले दिसतात. म्हटलं तर त्यांना सध्याच्या शेतकरी आंदोलनाची पार्श्वभूमी आहे; पण त्याखेरीज गेल्या वर्षी झालेल्या नागरिकत्व कायद्याच्या विरोधातील आंदोलनाची सावली आहेच. एक म्हणजे, आंदोलनाची चटक लागलेले काही आंदोलनजीवी लोक असतात का? दुसरा म्हणजे आंदोलने करणारे लोक बांडगुळाप्रमाणे परजीवी असतात का? आणि तिसरा म्हणजे आंदोलनाची वृत्ती किंवा विचारसरणी ही परकीय आणि विनाशमूलक असते का? हे तीनही प्रश्न खरे तर एकाच प्रश्नाचे उपप्रश्न आहेत : ‘आंदोलने करावीतच कशाला?’ पण हे प्रश्न विचारणे लोकशाहीत प्रशस्त मानले जात नाही, म्हणून मग असे आडवळणाचे प्रश्न विचारले जातात. ‘आंदोलनजीवी’मागची अ-मान्यता कोणत्याही आंदोलनात समस्याग्रस्त समूह असतात, त्यांना सहानुभूती असलेले लोक असतात आणि राजकीय पक्षांची अप्रत्यक्ष कुमक असते. खेरीज, प्रत्येक समाजात प्रचलित व्यवस्थेविरोधात सर्वागीण मतभिन्नता असलेले काही लोक असतात आणि त्यांच्या निषेधातून नवे विचार, नव्या कृती आणि नवी मूल्ये साकार होऊ शकतात. असे लोक वेगवेगळ्या आंदोलनांमध्ये उतरतात, असा जगभरचाच अनुभव आहे. जे स्वत: त्रस्त किंवा पीडित समूहाचे भाग नाहीत त्यांच्यासाठी अलीकडेच आंदोलनजीवी ही नवी कोटी वापरली जाऊ लागलेली दिसते. म्हणजे जणू काही असे कार्यकर्ते हे व्यावसायिक आंदोलक असतात किंवा आंदोलनांवर त्यांची गुजराण चालते. पण आंदोलनजीवी या शब्दप्रयोगातील खरी गफलत वेगळीच आहे. सामाजिक बदलासाठी सातत्याने प्रयत्न करणे हेच अमान्य करण्याच्या भूमिकेतून हे शेलके वर्णन केले जाते. शिवाय, ज्या-त्या समूहाने आपल्यापुरते पाहावे, जर मुस्लिमांचा प्रश्न असेल तर इतरांनी त्यात कशाला पडायचे; जर विद्यार्थ्यांचा प्रश्न असेल फक्त विद्यार्थ्यांनी काय ते पाहावे.. या युक्तिवादात विविध घटकांचा एकमेकांशी असणारा संबंध नाकारला जातो आणि प्रत्येक समाजघटक जणू काही एक स्वायत्त समूह असे मानले जाते. या भूमिकेत, स्वत:च्या खेरीज इतरांचे आणि आपण ज्याचे घटक आहोत त्याखेरीज इतर सामाजिक समूहांचे दु:ख समजून घेणे आणि त्याच्या निवारणासाठी प्रयत्न करणे हाच कोणत्याही अस्सल सामाजिक कृतीचा मूलाधार असतो याकडे सोयीस्कर दुर्लक्ष केले जाते. ‘परजीवी’ आंदोलक? आंदोलन करणाऱ्यांना बांडगुळी म्हणता येईल का? सध्या शेतकरी आंदोलन चालू आहे, पण शेतकऱ्यांवर टीका करणे राजकीयदृष्टय़ा अवघड. म्हणून त्यांचे नेते आणि वर जे संशयित आंदोलनजीवी पाहिले त्यांच्यावर बहुधा परजीवी असल्याचा आरोप केला गेला असणार. त्यांना काय फायदे मिळतात? वर्तमानाचा विचार केला तर आंदोलन करणाऱ्यांवर अनेकविध गुन्ह्य़ांची टांगती तलवार राहते, सरकारी नोकरी, कंत्राटे, इतकेच काय, पासपोर्टसुद्धा मिळणार नाही अशा धमक्या दिल्या जातात, जामीन मिळू दिला जात नाही, देशभर कुठेही ‘एफआयआर’ दाखल होण्याची भीती असते ती वेगळीच. तरीही, अनेक लोकसमूह आणि अनेक कार्यकर्ते जिद्दीने आंदोलने करायला प्रवृत्त होतात हीच खरं तर नवलाची गोष्ट. त्यामुळे चळवळींचा वृक्ष फोफावत असताना त्याच्याकडे दुर्लक्ष करून त्याच्या आधाराने टिकणाऱ्या तथाकथित बांडगुळांवर आगपाखड करणे हे राजकारण म्हणून आणि विश्लेषण म्हणूनही कुचकामी आहे. दखल घ्यायची, तर आंदोलनाच्या रूपाने व्यक्त होणाऱ्या जनक्षोभाची घ्यायला हवी. उरतो आक्षेप तो ‘राजकीय फायदा’ मिळण्याचा. आंदोलने आणि पक्षीय राजकारण यांचा एकमेकांशी घट्ट संबंध असतो. त्यामुळे आंदोलनाचा राजकीय फायदा होणे किंवा राजकीय पक्षांची आंदोलनाला मदत होणे या दोन्ही गोष्टी स्वाभाविक आहेत. तसे झाले नाही तर राजकीय पक्षांचा वावर उथळ बनतो आणि आंदोलने एकांगी बनतात. तात्पर्य, आंदोलनामुळे जर विरोधी पक्षांना किंवा आंदोलकांना राजकीय ताकद मिळत असेल तर आगपाखड करण्यापेक्षा लोकक्षोभ होऊ न देणे हे जास्त शहाणे राजकारण नाही का? स्वकीय वारसा राहिला प्रश्न परकीय कारस्थानाचा. जगभरातील अनेक समाजांनी वेळोवेळी आंदोलनांचा अनुभव घेतला असला तरी आंदोलने आणि लोकशाही यांचा संबंध सिद्धांतात आणि व्यवहारात अधोरेखित करणारा विचार भारतात अवलंबला गेला आहे आणि मांडलाही गेला आहे. किंबहुना, या विचारामधूनच भारताच्या लोकशाहीची आणि तिच्या स्वरूपाची मांडणी झाली आहे. सामाजिक संबंधांच्या क्षेत्रात या विचाराची पेरणी महात्मा फुले यांनी केली तर पाठराखण आंबेडकरांनी; राजकीय क्षेत्रात त्याचा अवलंब टिळकांनी केला तर विकास गांधींनी केला. ही श्रीमंत परंपरा असताना तिचा अभिमान बाळगायचे सोडून ‘परकीयांचे आपल्या देशाच्या विनाशाचे प्रयत्न’ अशी आंदोलनांची हेटाळणी करण्याचा अर्थ काय? एक अर्थ म्हणजे लोकांच्या संघर्षांची स्वदेशी परंपरा मान्य नसणे. दुसरा म्हणजे बागुलबुवा दाखवण्याचे राजकारण मध्यवर्ती बनणे. तिसरा अर्थ म्हणजे ‘लोक’ नावाचे वास्तव हे एक शोभेचा दागिना म्हणून स्वत: मिरवताना लोकांची संघर्षपर कृती करण्याची स्वायत्तता मात्र अमान्य करणे. सध्याच्या ‘नव्या’ विश्लेषणात या तीनही बाबी समाविष्ट असलेल्या दिसतात. राज्यकर्ते हे लोकांच्या चळवळींबद्दल नेहमीच साशंक आणि प्रतिकूल असतात; पण जेव्हा त्या साशंकतेला सिद्धांताची मखर चढवण्याचे प्रयत्न होतात तेव्हा ती घडामोड लोकांविना लोकशाहीचा व्यवहार घडवण्याच्या राजकारणाची एक पायरी ठरते. राज्यकर्त्यांच्या भूमिकेप्रमाणे राज्यशास्त्राची रचना होऊ लागली तर विद्या ही सत्तेच्या समर्थनाची सोयीस्कर चतुराई बनायला वेळ लागत नाही. सध्याचे ‘नवे’ विश्लेषण या चतुराईच्या जातकुळीचेच दिसते. लेखक राज्यशास्त्रचे पुणेस्थित निवृत्त प्राध्यापक आहेत. ते सध्या स्टडीज इन इंडियन पॉलिटिक्स या नियतकालिकाचे मुख्य संपादक आहेत. suhaspalshikar@gmail.com First Published on February 17, 2021 12:03 am
https://www.loksatta.com/desh-videsh-news/rakesh-tikait-warned-the-government-msr-87-2401315/|“जास्त डोकं खराब करू नका…” – राकेश टिकैत यांचा सरकारला जाहीर इशारा|"लाल किल्ल्यावरील हिंसाचारावरून सरकार द्वेष पसरवण्याचं काम करत असल्याचाही आरोप केला आहे.
"|February 15, 2021 04:46 pm|केंद्र सरकारच्या नव्या कृषी कायद्याच्या विरोधात दिल्लीच्या सीमांवर सुरू असलेल्या शेतकरी आंदोलनास आता जवळपास ८० दिवस झाले आहेत. मात्र अद्यापही यावर तोडगा निघालेला नाही. शेतकरी संघटना कायदा रद्द करण्याच्या मागणीवर ठाम आहेत. तर, केंद्र सरकारकडून वेळोवेळी चर्चेची तयारी दर्शवली जात आहे. याशिवाय शेतकरी आंदोलनाच्या मुद्य्यावरून आता देशातील राजकीय वातावरण देखील चांगलच तापलं आहे. या सर्व घडामोडींच्या पार्श्वभूमीवर आज ‘भारतीय किसान युनियन’चे प्रवक्ते आणि आंदोलनातील प्रमुख नेते राकेश टिकैत यांनी केंद्र सरकारला जाहीरपणे इशाराच दिला. “सरकारने जास्त डोकं खराब करू नये, सध्या तरी देशाच्या जवान व शेतकऱ्यांनी कायदा परत घेण्याचाच नारा दिलेला आहे, जून सत्ता परत करण्याचा नारा दिलेला नाही.” असं राकैश टिकैत म्हणाले आहेत. तसेच, “लाल किल्ल्यावरील हिंसाचारावरून सरकारने द्वेष पसरवण्याचं काम केलं, असल्याचाही टिकैत यांनी आरोप केला आहे. शेतकरी तोपर्यंत गप्प बसणार नाहीत जोपर्यंत त्यांची मागणी पूर्ण केली जात नाही. कृषी कायदा रद्द होईपर्यंत आम्ही मागे हटणार नाही.” असं कर्नाल महापंचायतीत बोलताना टिकैत म्हणाले आहेत. First Published on February 15, 2021 3:56 pm
https://www.loksatta.com/maharashtra-news/movement-against-agricultural-laws-in-parbhani-akp-94-2395732/|परभणीत कृषी कायद्यांविरोधात आंदोलन|आंदोलनात परिसरातील शेतकऱ्यांनी मोठ्या संख्येने सहभाग नोंदवला.|February 7, 2021 12:16 am|परभणी : गेल्या दोन महिन्यांहून अधिक काळापासून दिल्ली येथे सुरू असलेल्या आंदोलनाला जिल्ह्यातील शेतकऱ्यांचा जाहीर पाठिंबा दर्शवण्यासाठी शनिवारी गंगाखेड रस्त्यावरील पोखर्णी फाटा येथे परभणी येथील सुकाणू समितीचे निमंत्रक कॉ. विलास बाबर यांच्या नेतृत्वाखाली रास्ता रोको आंदोलन करण्यात आले. शेतकरी विरोधी काळे कायदे रद्द करावेत, अशी मागणी करीत केंद्र सरकारविरुद्ध जोरदार घोषणाबाजी करण्यात आली. या आंदोलनात परिसरातील शेतकऱ्यांनी मोठ्या संख्येने सहभाग नोंदवला. या आंदोलनात बाबर यांच्यासह बंडू पाटील, गोविंद भांड, वसंतराव पवार, विकास दळवे यांच्यासह शेतकरी सहभागी झाले होते. शेतकरी शांततेच्या मार्गाने आंदोलन करत असताना  सरकार त्यांच्याशी संवाद साधण्याचे सौजन्यही दाखवत नाही. उलट सत्तेच्या बळावर आंदोलन चिरडण्याचा प्रयत्न केला जात आहे, असा आरोपही करण्यात आला. शेतकऱ्यांना रोखण्यासाठी काटेरी तारांची कुंपणे लावणे, खंदक खोदणे, खिळे बसवणे हे हुकूमशाहीचे प्रकार असून शेतकरी कदापिही  ते खपवून घेणार नाहीत, असा इशाराही या वेळी कॉ. विलास बाबर यांनी दिला. या आंदोलनामुळे बराच काळ वाहतूक ठप्प होती. पोलिसांनी मोठा बंदोबस्त ठेवला होता. स्वाभिमानी शेतकरी संघटनेच्या वतीने जिल्हाध्यक्ष किशोर ढगे यांच्या नेतृत्वाखाली परभणीत शनिवारी आंदोलन करण्यात आले. दिल्ली येथे सुरू असलेल्या शेतकऱ्यांच्या चक्का जाम आंदोलनाला पाठिंबा म्हणून शहरातील गंगाखेड रोडवरील पिंगळगड परिसरात रास्तारोको करण्यात आला. या वेळी मोठ्या प्रमाणात वाहतूक कोंडी झाली होती. या आंदोलनात भास्कर खटींग, गजानन तुरे, शेख जाफर यांच्यासह शेतकरी सहभागी झाले होते. शेतकरी विरोधी कायदे रद्द करावेत. राज्यातील साखर कारखान्यांनी शेतकऱ्यांना एकरकमी एफआरपी द्यावी, टाळेबंदीमुळे पालकांचे आर्थिक बजेट कोलमडलेले असल्याने शाळांनी केवळ २५ टक्केच फी आकारावी, अशी मागणीही करण्यात आली.   First Published on February 7, 2021 12:16 am
https://www.loksatta.com/desh-videsh-news/donate-liquor-money-to-revive-farmers-protest-dmp-82-2401428/|शेतकरी आंदोलन पुनर्जीवित करण्यासाठी पैसा, दारु पुरवा, काँग्रेस नेत्याचे वादग्रस्त वक्तव्य|"""शेतकरी आंदोलन सुरु ठेवण्यासाठी पैसा, भाज्या, तूप आणि दारु पुरवा"""|February 15, 2021 08:17 pm|हरयाणातील महिला काँग्रेस नेत्याच्या एका वक्तव्यामुळे नवीन वाद निर्माण झाला आहे. विद्या देवी असे या महिला काँग्रेस नेत्याचे नाव आहे. केंद्र सरकारच्या तीन नव्या कृषी कायद्याविरोधात शेतकरी आंदोलन पुनर्जीवित करण्यासाठी पैसा आणि दारु पुरवा असे आवाहन त्यांनी पक्ष कार्यकर्त्यांना केले. हरयाणातील जींदमध्ये त्या पक्षाच्या जिल्हा कार्यकारिणीच्या बैठकीत बोलत होत्या. “शेतकरी आंदोलन सुरु ठेवण्यासाठी पैसा, भाज्या, तूप आणि दारु पुरवा” असे वक्तव्य त्यांनी केले. या बैठकीला साफीदोनचे काँग्रेस आमदार सुभाष गांगोली आणि अन्य वरिष्ठ नेते उपस्थित होते. बैठकीच्या कार्यक्रमाचे मीडियाकडून रेकॉर्डिग सुरु असल्याचे जेव्हा काँग्रेस नेत्यांच्या लक्षात आले, तेव्हा त्यांनी विद्या देवी यांना थांबवण्याचा प्रयत्न केला. पण विद्या देवी यांनी आपले भाषण सुरुच ठेवले. दारु का पुरवली पाहिजे? त्याचे स्पष्टीकरण त्यांनी दिले. “आंदोलनाकडे प्रत्येक प्रकारची लोक आकर्षित होतात. त्यांना वेगवेगळया प्रकारच्या सुविधा हव्या असतात. आपल्याला वेगळया पद्धतीने आंदोलनाला बळकट करायचे आहे” असे विद्या देवी म्हणाल्या. शेतकऱ्यांच्या समर्थनार्थ जींदमध्ये त्यांनी रॅलीची घोषणा केली. यामुळे काँग्रेसला दिशा आणि नवीन जीवन मिळेल. “जींद जिल्ह्यात आपण पदयात्रा आयोजित करु. त्यामुळे मोठया संख्येने लोक गोळा होतील आणि काँग्रेसला नवीन जीवन मिळेल. निवडणुकीतील पराभवानंतर आपण आपले अस्तित्व हरवून बसलो आहोत. शेतकऱ्यांच्या तीव्र इच्छाशक्तीमुळे आंदोलन पुनर्जीवित झाले आहे. आता आपल्याला ते चालवायचे आहे” असे विद्या देवी म्हणाल्या. First Published on February 15, 2021 8:17 pm
https://www.loksatta.com/desh-videsh-news/modi-wants-to-hand-over-entire-agriculture-industry-to-two-friend-rahul-abn-97-2400503/|संपूर्ण कृषी उद्योग ‘दोन मित्रां’च्या सुपूर्द करण्याची मोदी यांची इच्छा- राहुल|आपण पर्याय देत असल्याचे मोदी म्हणत आहेत, मात्र भूक, बेरोजगारी आणि आत्महत्या हे ते तीन पर्याय आहेत|February 14, 2021 12:35 am|  काँग्रेसचे नेते राहुल गांधी सध्या राजस्थानच्या दौऱ्यावर असून शनिवारी दुसऱ्या दिवशी त्यांनी केंद्र सरकारच्या तीन वादग्रस्त कृषी कायद्यांवरून पुन्हा एकदा पंतप्रधान नरेंद्र मोदींवर हल्ला चढविला. संपूर्ण कृषी उद्योग आपल्या दोन मित्रांच्या हाती सुपूर्द करण्याची मोदी यांची इच्छा असल्याचा आरोप या वेळी गांधी यांनी केला. अजमेर येथील रूपनगड आणि नागौरच्या मरकाना येथे गांधी यांनी शेतकऱ्यांच्या दोन मेळाव्यांना संबोधित केले. देशातील ४० टक्के लोक कृषीक्षेत्राशी संबंधित असून त्यामध्ये शेतकरी, लघू आणि मध्यम उद्योजक, व्यापारी आणि कामगार यांचा समावेश आहे, हा संपूर्ण उद्योग आपल्या दोन मित्रांच्या हातात सुपूर्द करण्याची मोदी यांची इच्छा आहे आणि हाच कृषी कायद्यांचा उद्देश आहे, असा दावा गांधी यांनी कोणाचाही नामोल्लेख न करता केला. आपण पर्याय देत असल्याचे मोदी म्हणत आहेत, मात्र भूक, बेरोजगारी आणि आत्महत्या हे ते तीन पर्याय आहेत, असा आरोपही गांधी यांनी केला. राजस्थानचे मुख्यमंत्री अशोक गेहलोत यांच्यासह ट्रॅक्टर चालवत गांधी कार्यक्रमाच्या ठिकाणी पोहोचले. नागौर येथील सभेत गांधी म्हणाले की, देशाचा कणा मोडला असून त्याची सुरुवात आंदोलनापासून झाली आहे, युवकांचे भवितव्य हिरावून घेतले जात आहे, प्रथम आंदोलन आणि त्यानंतर जीएसटी म्हणजे गब्बरसिंग कर आणण्यात आला आणि छोटय़ा उद्योगांचे कंबरडेच मोडले, असे ते म्हणाले. शेतकरी, कामगार, व्यापारी यांना दूर करून दोन-तीन उद्योगपतींसाठी मार्ग मोकळा केला जात आहे, टाळेबंदीच्या काळात कामगारांनी मोदी यांना घरी जाण्यासाठी तिकिटे उपलब्ध करून देण्याची विनंती केली, मात्र त्याऐवजी मोदी यांनी धनिकांचे १.५ लाख कोटींचे कर्ज माफ केले, असेही गांधी म्हणाले. First Published on February 14, 2021 12:35 am
https://www.loksatta.com/desh-videsh-news/claims-to-be-involved-in-making-toolkit-for-farmers-movement-abn-97-2401632/|आणखी दोघांविरोधात अटक वॉरंट|शेतकरी आंदोलनासाठी ‘टूलकिट’ बनवण्यात सहभाग असल्याचा दावा|February 16, 2021 12:42 am|  शेतकरी आंदोलनाला पाठबळ देण्यासाठी कथित ‘टूलकिट’ तयार केल्याप्रकरणी पर्यावरण कार्यकर्तीला अटक केल्यानंतर आता दिल्ली पोलिसांनी मुंबईतील एक महिला वकील आणि पुण्यातील अभियंत्याविरोधात सोमवारी अजामीनपात्र अटक वॉरंट जारी केले. अटक वॉरंट जारी करण्यात आलेल्या मुंबईतील वकील निकिता जेकब आणि पुण्यातील अभियंता शंतनु यांचाही ‘टूलकिट’ तयार करण्यात सहभाग असल्याचे दिल्ली पोलिसांनी सांगितले. ‘पोएटिक जस्टीस फाऊंडेशन’ या खलिस्तानसमर्थक गटाने दूरचित्रसंवाद यंत्रणेद्वारे घेतलेल्या बैठकीत अटकेत असलेली बेंगळुरू येथील २२ वर्षीय पर्यावरण कार्यकर्ती दिशा रवी हिच्यासह निकिता आणि शंतनु हेही सहभागी झाले होते, असे दिल्ली पोलिसांच्या सायबर शाखेचे सहआयुक्त प्रेम नाथ यांनी सांगितले. दिशा रवी या बेंगळुरूच्या पर्यावरण कार्यकर्तीला शनिवारी अटक करण्यात आली होती. ती सध्या पाच  दिवसांच्या पोलीस कोठडीत आहे. निकिता जेकब आणि शंतनू हेही ‘टूलकिट’ तयार करण्यात सहभागी होते, तसेच खलिस्तान समर्थकांशी त्यांचा संपर्क होता, असे दिल्ली पोलिसांनी सांगितले. पोलिसांनी दिलेल्या माहितीनुसार निकिता आणि शंतनु यांचा ‘टूलकिट’ची कागदपत्रे तयार करण्यात सहभाग होता. तसेच त्यांचा थेट खलिस्तानवाद्यांशीही संपर्क होता. त्यामुळे त्यांच्या विरोधात अजामीनपात्र वॉरंट जारी करण्यात आले आहे. पोलिसांनी मुंबईसह अन्य काही ठिकाणी छापे टाकले असून या दोघांबाबत माहिती गोळा केली आहे. दिशा रवी हिने टूलकिट गुगल डॉक्युमेंट संपादित केले होते आणि ती या प्रकरणातील प्रमुख कारस्थानी दिल्ली पोलिसांचा दावा आहे. देशाविरोधात असंतोष निर्माण करणे हा ‘पोएटिक जस्टीस फाउंडेशन’च्या या कटाचा हेतू होता. तिने ‘टूलकीट डॉक्युमेंट’ स्वीडिश पर्यावरणवादी तरुणी ग्रेटा थनबर्ग हिला दिले आणि तिने ते समाज माध्यमांवर प्रसारित केले, असा पोलिसांचा आरोप आहे.  ग्रेटाने शेतकरी आंदोलनाच्या वेळी ‘टूलकीट’ला पाठिंबा दिला होता. या टूलकीटमध्ये ‘ट्विटर स्टॉर्म’, हॅश टॅग चालवणे, शेतकरी मोर्चात सहभागी होणे, दूतावासांबाहेर निदर्शने करणे अशा कार्यक्रमांचा उल्लेख होता. शेतकरी आंदोलनाला पाठिंबा देताना त्यांनी ही कृत्ये केली होती. हे ‘टूलकिट’ पाहून काहींनी शेतकरी आंदोलनाला हिंसक वळण लावल्याचा दावा पोलिसांनी केला आहे. दिशा रवी हिने भारत सरकारविरोधात कट रचल्याने आणि तिचा आणि खलिस्तानवादी चळवळीचा संबंध नेमका काय, याची चौकशी करण्यासाठी तिला अटक करण्यात आल्याचे पोलिसांनी रविवारी दिल्ली न्यायालयाला सांगितले. – दिल्लीचे मुख्यमंत्री अरविंद केजरीवाल, पश्चिम बंगालच्या मुख्यमंत्री ममता बॅनर्जी यांनी दिशाच्या अटकेचा निषेध करून तिच्या सुटकेची मागणी केली आहे. – शेतकरी आंदोलनाचे नेतृत्व करणाऱ्या संयुक्त किसान मोर्चानेही दिशाला मुक्त करण्याची मागणी केली आहे. – ‘ऑल इंडिया प्रोग्रेसिव्ह वुमेन्स असोसिएशन’च्या सरचिटणीस कविता कृष्णन, मानवी हक्क कार्यकर्त्यां शबनम हाश्मी, ‘दिल्लीतील सेंटर फॉर सायन्स अ‍ॅण्ड एनव्हायरमेंट’च्या प्रमुख सुनिता नरेन आदींनी दिशावरील गुन्हा रद्द करण्याची मागणी केली आहे. – पन्नासहून अधिक कार्यकर्ते, कलावंत आणि बुद्धिवंतांनी संयुक्त निवेदनाद्वारे दिशाच्या अटकेची कृती त्रासदायक, बेकायदा आणि अवाजवी असल्याचे म्हटले आहे. दिशा रवी हिने निकिता जेकब आणि शंतनु यांच्यासह ‘टूलकिट’ तयार केले आणि तिने ते स्वीडिश पर्यावरणवादी कार्यकर्ती ग्रेटा थनबर्ग हिला टेलिग्राम या अ‍ॅपवर पाठवले, अशी माहिती चौकशीतून पुढे आल्याचे दिल्ली पोलिसांच्या सायबर सेलने सोमवारी सांगितले. ‘टूलकिट’ प्रसारित करण्यासाठी दिशाने व्हॉटसअ‍ॅप गटही तयार केला होता. परंतु नंतर तो तिने काढून टाकला, असेही पोलिसांनी सांगितले. मुंबई : अटकेचे वॉरंट जारी केलेल्या वकील निकिता जेकब यांनी अटकपूर्व जामीनासाठी मुंबई उच्च न्यायालयात अर्ज दाखल केला आहे. तसेच शंतनु यांनीही औरंगाबाद पीठाकडे अर्ज केला आहे. या दोन्ही अर्जावर मंगळवारी सुनावणी होईल. नवी दिल्ली : दिशा रवी हिच्या अटकेवरून विरोधी पक्षांनी सोमवारी केंद्र सरकारला लक्ष्य केले. काँग्रेस, आप, तृणमूल काँग्रेस आदी पक्षांनी अटकेचा तीव्र निषेध केला आहे. ‘२२ वर्षांच्या तरुणीचा विरोध सहन न करण्याइतका देश कमकुवत झाला आहे का’, असा प्रश्न विरोधी पक्षांनी उपस्थित केला. First Published on February 16, 2021 12:42 am
https://www.loksatta.com/desh-videsh-news/ashok-chavan-objects-to-pm-modis-that-word-says-msr-87-2396665/|पंतप्रधान मोदींच्या ‘त्या’ शब्दावर अशोक चव्हाणांनी नोंदवला आक्षेप, म्हणाले…|"शेतकरी आंदोलनाच्या पार्श्वभूमीवर आज राज्यसभेत मोदींनी विरोधकांवर निशाणा साधल्याचे दिसून आले.
"|February 8, 2021 07:11 pm|केंद्र सरकारच्या कृषी कायद्या विरोधात दोन महिन्यांपासून दिल्लीच्या सीमेवर सुरू असलेल्या शेतकरी संघटनाच्या आंदोलनामुळे देशातील राजकीय वातावरण चांगलचं तापलं आहे. विरोधक या मुद्य्यावरून केंद्र सरकारवर सातत्याने टीका करत आहेत. या पार्श्वभूमीवर आज पंतप्रधान मोदी यांनी राज्यसभेत विरोधकांसह या आंदोलनास पाठिंबा दर्शवणाऱ्यांवर जोरदार टीका केली. देशात नवी आंदोलनजीवी जमात उदयाला आली आहे, जनतेनं त्यांच्यापासून सावध रहावं, असं मोदींनी म्हटलं आहे. तर, पंतप्रधान मोदींनी वापरलेल्या ‘आंदोलनजीवी’ या शब्दावर काँग्रेस नेते व राज्याचे सार्वजनिक बांधकाममंत्री अशोक चव्हाण यांनी आक्षेप नोंदवत ट्विटद्वारे प्रतिक्रिया दिली आहे. “पंतप्रधानांचा ‘आंदोलनजीवी’ हा शब्द अजिबात स्वीकारार्ह नाही. या शब्दातून आंदोलनावर जगणारा असा अर्थ ध्वनीत होतो. हा उपरोधिक शब्द शेतकरी आंदोलनाबाबत वापरला गेला. पण शेतकरी हा कोणताही ‘जीवी’ नाही, तर मानवतेला ‘जीवि’त ठेवणारा महत्त्वपूर्ण घटक आहे. त्यांचा असा अवमान करणे निंदनीय आहे.” असं म्हणत अशोक चव्हाण यांनी पंतप्रधान मोदींच्या वक्तव्यावर टीका केली आहे. पंतप्रधानांचा ‘आंदोलनजीवी’ हा शब्द अजिबात स्वीकारार्ह नाही. या शब्दातून आंदोलनावर जगणारा असा अर्थ ध्वनीत होतो. हा उपरोधिक शब्द शेतकरी आंदोलनाबाबत वापरला गेला. पण शेतकरी हा कोणताही ‘जीवी’ नाही, तर मानवतेला ‘जीवि’त ठेवणारा महत्त्वपूर्ण घटक आहे. त्यांचा असा अवमान करणे निंदनीय आहे. — Ashok Chavan (@AshokChavanINC) शेतकरी आंदोलनाच्या पार्श्वभूमीवर विविध आंदोलनांना पाठिंबा दर्शवणाऱ्या आणि आंदोलनांमध्ये सहभाग नोंदवणाऱ्या नेत्यांवर, राजकीय पक्षांवर पंतप्रधान नरेंद्र मोदी यांनी सडकून टीका केली आहे. राज्यसभेत राष्ट्रपतींच्या अभिभाषणाला उत्तर देताना ते बोलत होते. “श्रमजीवी, बुद्धिजीवी यांसारखे शब्द आपल्या खूपच परिचयाचे आहेत. मात्र, मी पाहतोय गेल्या काही दिवसांपासून या देशात नवी जमात उदयाला आली आहे ती म्हणजे ‘आंदोलनजीवी’. वकिलांचं, विद्यार्थ्यांचं, कामगारांचं कुणाचंही आंदोलन असेल हे आंदोलनजीवी सर्व ठिकाणी उपस्थित असतात. हे कधी पडद्यामागे तर कधी पडद्याच्या पुढेही असतात. यांची एक टोळी आहे. हे लोक आंदोलनांशिवाय जगू शकत नाहीत, तसेच आंदोलनासोबत जगण्यासाठी ते मार्ग शोधत असतात, आपल्याला अशा लोकाना ओळखायला हवं” असं पंतप्रधान मोदींनी म्हणाले आहेत. First Published on February 8, 2021 7:11 pm
https://www.loksatta.com/desh-videsh-news/rahul-gandhi-becoming-doomsday-man-of-india-sitharaman-poses-10-questions-bmh-90-2400195/|राहुल गांधी Doomsday man of India बनत आहेत; अर्थमंत्र्यांचा घणाघात|कर्जमाफीच्या मुद्द्यावरून उपस्थित केला सवाल|February 13, 2021 12:48 pm|अर्थसंकल्पावरील चर्चेवेळी काँग्रेसचे नेते राहुल गांधी यांनी कृषी कायद्यांवर भाष्य करत सरकारला धारेवर धरलं होतं. राहुल गांधी यांनी केलेल्या टीकेवरून केंद्रीय अर्थमंत्री सीतारामन यांनी घणाघाती हल्ला केला. अर्थमंत्र्यांनी राहुल गांधी यांचा उल्लेख Doomsday man of India असा उल्लेख करत राजस्थान, मध्य प्रदेशातील कर्जमाफीचा मुद्दा, तसेच पंजाबमधील कायद्यावरून सवाल उपस्थित केला. “राहुल गांधी खोट्या कथा सांगत आहेत, ज्यामुळे भारताचा अपमानच होत आहे,” अशी टीकाही सीतारामन यांनी केली. केंद्रीय अर्थसंकल्पावरील चर्चेला उत्तर देताना अर्थमंत्री निर्मला सीतारामन यांनी काँग्रेसचे नेते राहुल गांधी यांच्यावर निशाणा साधला. सीतारामन म्हणाल्या,”राहुल गांधी यांचं भाषण फक्त शेतकरी आंदोलनावर होतं, अर्थसंकल्पावर नव्हतं. शेतकऱ्यांचा मुद्दाही अर्थसंकल्पाचा भाग असून, आपण त्यावरच बोलू असं ते म्हणाले होते. त्यावर मी उत्तर देत आहे,” असं सीतारामन यांनी सांगितलं. “काँग्रेस निवडणूक जाहीरनाम्यात कृषी कायद्यांमध्ये सुधारणा करण्याच वचन दिलं होतं. त्यावरून काँग्रेसनं यू-टर्न का घेतला हे राहुल गांधी सांगतील अशी मला अपेक्षा होती. त्याचबरोबर मध्य प्रदेश आणि राजस्थानात सरकार आल्यानंतर कर्जमाफी करण्याची घोषणा काँग्रेसनं केली होती. मध्य प्रदेशात सत्तेत असताना काँग्रेसनं कर्जमाफी का केली नाही. राजस्थानात काँग्रेस सत्तेत आहे. काँग्रेस का कर्जमाफी करत नाही,” सवाल अर्थमंत्र्यांनी केला. “राहुल गांधी पंजाबमधील काळ्या कायद्याविषयीही बोलतील असं मला वाटलं होतं. ज्या कायद्यात शेतकऱ्यांना तुरूंगात टाकण्याची तरतूद आहे. पंजाबच्या मुख्यमंत्र्यांना तो कायदा रद्द करायला लावू, असं ते सांगतील. अशी अपेक्षा मला होती. पण ते काहीच बोलले नाही. तीन कृषी कायद्यांमधील एक तरतूद जी शेतकरीविरोधी आहे. त्यावर बोलतील असं वाटलं होतं. राहुल गांधी नेहमी पंतप्रधानांचा अवमान करतात. मग ते सध्याचे असो की माजी. जेव्हा माजी पंतप्रधान मनमोहन सिंग परदेशात होते, तेव्हा राहुल गांधी यांनी त्यांच्याकडून लागू करण्यात आलेल्या अध्याधेशाची प्रत फाडून फेकली होती,” अशी टीका सीतारामन यांनी केली. केंद्रात सत्ताबदल करणे, हा आंदोलनाचा हेतू नाही. सविस्तर वाचा >      — LoksattaLive (@LoksattaLive) “सीमेवर काही समस्या उद्भवली, तर सरकारसोबत चर्चा न करता दूतावासासोबत संवाद साधतात. कधीही देशावर विश्वास न दाखवता बाहेरच्या लोकांवर विश्वास टाकतात. तुकडे तुकडे गॅंगसोबत हातमिळवणी करतात. संविधानाप्रमाणे निवडण्यात आलेल्या लोकांबद्दल चुकीचे शब्द वापरतात आणि पुन्हा माफी मागतात. मला असं वाटतंय की ते Doomsday man Of India बनत चालले आहेत,” असं टीकास्त्र सीतारामन यांनी राहुल गांधी यांच्यावर डागलं. First Published on February 13, 2021 12:48 pm
https://www.loksatta.com/maharashtra-news/if-all-this-happened-with-the-consent-of-rahul-gandhi-then-it-is-even-more-shameful-chandrakant-patil-msr-87-2395465/|हे सर्व जर राहुल गांधींच्या समंतीने घडले असेल तर यापेक्षा लज्जास्पद … – चंद्रकांत पाटील|"देश आणि देशाच्या प्रतीकांचा अपमान करणे ही कॉंग्रेसची परंपरा झाली आहे, असं देखील म्हणाले आहेत.
"|February 6, 2021 02:44 pm|“आपण सचिन तेंडुलकरच्या मताशी असहमत किंवा सहमत होऊ शकता, पण आपल्या खेळाने जागतिक स्तरावर देशाचे नाव उंचावणाऱ्या अशा खेळाडूचा अपमान तेच करू शकतात, ज्यांची विचारधारा व देशाप्रतीच्या निष्ठेत खोट असेल. हा केवळ भारतरत्न सचिन तेंडुलकरचा अपमान नाही, तर भारताचा व प्रत्येक भारतीयांचा अपमान आहे. अशा शब्दांमध्ये भाजपा प्रदेशाध्यक्ष चंद्रकांत पाटील यांनी काँग्रेसवर टीका केली आहे.” शेतकरी आंदोलनाच्या पार्श्वभूमीवर अमेरिकन पॉपस्टार रिहानाने केलेल्या ट्विटनंतर नव्या चर्चा सुरू झाल्या आहेत. त्यात सचिन तेंडुलकरने ट्विट करत अप्रत्यक्षपणे रिहानावर टीका केल्याचे समोर आल्याने, सचिनबद्दल विविध प्रतिक्रिया समोर आहेत. केरळमध्ये युवक काँग्रेसच्या कार्यकर्त्यांनी सचिनच्या फोटोवर काळे तेल ओतून त्याचा निषेध नोंदवला. यामुळे आता भाजपाने आक्रमक भूमिका घेतली असून काँग्रेसवर जोरदार टीका केली जात आहे. “एकदा केरळ येथील युवक कॉंग्रेसने बीफ बॅनविरुद्ध आंदोलन करत असताना गौमातेला भर रस्त्यात कापून टाकल्याचे दृश्य संपूर्ण देशाने पाहिले आहे. महाराष्ट्रासह संपूर्ण देशाचा गौरव असणाऱ्या सचिन तेंडुलकर यांचा केरळ युवक काँग्रेसने केलेल्या अपमानाचा मी तीव्र शब्दात निषेध व्यक्त करतो!” अशा शब्दांमध्ये चंद्रकांत पाटील यांनी युवक काँग्रेसच्या कृतीचा निषेध नोंदवला आहे. एकदा केरळ येथील युवक कॉंग्रेसने बीफ बॅनविरुद्ध आंदोलन करत असताना गौमातेला भर रस्त्यात कापून टाकल्याचे दृश्य संपूर्ण देशाने पाहिले आहे. महाराष्ट्रासह संपूर्ण देशाचा गौरव असणाऱ्या सचिन तेंडुलकर यांचा केरळ युवक काँग्रेसने केलेल्या अपमानाचा मी तीव्र शब्दात निषेध व्यक्त करतो ! — Chandrakant Patil (@ChDadaPatil) तसेच, “राहुल गांधी केरळमधील वायनाडचे खासदार आहेत, हे सर्व जर राहुल गांधींच्या समंतीने घडले असेल तर यापेक्षा लज्जास्पद देशासाठी अधिक काही असू शकत नाही. देश आणि देशाच्या प्रतीकांचा अपमान करणे ही कॉंग्रेसची परंपरा झाली आहे.” असा घणाघात देखील चंद्रकांत पाटील यांनी राहुल गांधींसह काँग्रेसवर केला आहे. राहुल गांधी केरळमधील वायनाडचे खासदार आहेत, हे सर्व जर राहुल गांधींच्या समंतीने घडले असेल तर यापेक्षा लज्जास्पद देशासाठी अधिक काही असू शकत नाही. देश आणि देशाच्या प्रतीकांचा अपमान करणे ही कॉंग्रेसची परंपरा झाली आहे.   — Chandrakant Patil (@ChDadaPatil) “भारताच्या सार्वभौमत्वाशी तडजोड मान्य नाही. बाह्यशक्ती बघ्याच्या भूमिकेत राहू शकतात, पण हस्तक्षेप करु शकत नाहीत. भारतीयांना देशाबद्दल माहित आहे आणि देशवासीयांनी निर्णय घ्यायला हवा. देश म्हणून आपण सर्व एकत्र राहूया” असं ट्विट तेंडुलकरने म्हटलं होतं. First Published on February 6, 2021 2:38 pm
https://www.loksatta.com/desh-videsh-news/deep-sidhu-spent-night-met-supporters-at-five-star-hotel-after-r-day-violence-says-delhi-police-dmp-82-2397776/|२६ जानेवारीच्या हिंसाचारानंतर दीप सिद्धूने फाइव्ह स्टार हॉटेलमध्ये घालवली रात्र|मागच्या पाच दिवसांपासून त्याने कपडे बदलले नाहीत|February 10, 2021 09:24 am|दिल्लीत शेतकऱ्यांनी काढलेल्या ट्रॅक्टर मोर्चा दरम्यान झालेल्या हिंसाचार प्रकरणातील आरोपी अभिनेता दीप सिद्धूला काल दिल्ली पोलिसांनी अटक केली. दिल्ली सत्र न्यायालयाने दीप सिद्धूला सात दिवसांची पोलीस कोठडी सुनावली आहे. नवीन कृषी कायदे रद्द करण्याच्या मागणीसाठी दिल्लीत आंदोलनाला बसलेल्या शेतकऱ्यांनी प्रजासत्ताक दिनी २६ जानेवारीला ट्रॅक्टर मोर्चा काढला होता. या ट्रॅक्टर मोर्चा दरम्यान दिल्लीत मोठ्या प्रमाणात हिंसाचार झाला होता. आयटीओ येथे शेतकरी आणि दिल्ली पोलिसांमध्ये झालेली चकमक तसेच लाल किल्ल्यामध्ये झालेल्या हिंसाचाराला चिथावणी दिल्याचा दीप सिद्धूवर आरोप आहे. बऱ्याच दिवसांपासून त्याच्या अटकेची मागणी करण्यात येत होती. राज्यसभेत शिवसेना खासदार संजय राऊत यांनी सुद्धा “तुम्ही दीप सिद्धूला अटक करत नाही, पण २०० शेतकऱ्यांना अटक करता” हा मुद्दा उपस्थित केला होता. २६ जानेवारीला लाल किल्ल्यावर झालेल्या हिंसाचारानंतर दीप सिद्धू सिंघू बॉर्डरवर आंदोलनस्थळी गेला. त्यानंतर तो एका फाइव्ह स्टार हॉटेलमध्ये थांबला होता. तिथे तो अनेक जणांना भेटला. हिंसाचार झाला, त्या रात्री फाइव्ह स्टार हॉटेलमध्ये सिद्धूला भेटणाऱ्या लोकांची ओळख पटवण्याचे काम सुरु आहे, असे या प्रकरणातील तपास अधिकाऱ्याने सांगितले. दीप सिद्धूच्या अटकेची मागणी सुरु झाल्यानंतर दुसऱ्यादिवशी तो पंजाबला पळून गेला. तिथे तो त्याच्या समर्थकांना भेटला. सिद्धू प्रसिद्ध पंजाबी अभिनेता असल्यामुळे त्याला अनेक ठिकाणी आसरा मिळाला. तो पंजाब-हरयाणा सीमेवरील भागांमध्ये लपून बसला होता, अशी माहिती दिल्ली पोलिसांनी दिली. फरार असताना दीप सिद्धू मोबाइल वापरत नव्हता, त्यामुळे त्याला अटक करणे दिल्ली पोलिसांसाठी कठीण होऊन बसले होते. मागच्या पाच दिवसांपासून त्याने कपडे बदलले नाहीत तसेच आपण कुठे लपलोय, हे पोलिसांना समजेल म्हणून त्याने जास्त लोकांशी संपर्कही साधणे टाळले. First Published on February 10, 2021 8:14 am
https://www.loksatta.com/maharashtra-news/shivsena-mp-sanjay-raut-farmer-protest-pm-narendra-modi-sgy-87-2396642/|“आम्ही कधीही नरेंद्र मोदींची प्रतिष्ठा….,” संजय राऊत आपल्या भूमिकेवर ठाम|"""तुम्ही सगळे ज्ञानदेव आहात, तुम्ही भिंत चालवू शकता...""
"|February 8, 2021 05:50 pm|पंतप्रधान नरेंद्र मोदी यांनी अखेर नवी दिल्लीच्या वेशीवर कृषी कायद्यांविरोधात सुरु असलेल्या शेतकरी आंदोनावर भाष्य केलं असून चर्चा करण्याचं आवाहन केलं आहे. राज्यसभेत राष्ट्रपतींच्या अभिभाषणाला उत्तर देताना ते बोलत होते. यावेळी त्यांनी विरोधकांवर टीकादेखील केली. देशात अशी नवी आंदोलनजीवी जमात उदयाला आली आहे, जनतेनं त्यांच्यापासून सावध रहावं, असं नरेंद्र मोदींनी म्हटलं आहे. शिवसेना खासदार संजय राऊत यांनी मोदींच्या या टीकेवर भाष्य केलं आहे. एबीपी माझाशी बोलताना त्यांनी ही प्रतिक्रिया दिली. “देशाच्या पंतप्रधानांच्या भूमिकेचा आदर राहिला पाहिजे. राजकीय मतभेद एका बाजूला, पंतप्रधान सांगत आहेत तेव्हा त्यावर आम्ही विश्वास ठेवतो. पण पंतप्रधानांनी चर्चेसाठी पुढाकार घेतला पाहिजे, शेतकरी अज्ञान आहेत. त्यांना त्यांची जमीन, पीक, एमएसपी यापलीकडे काही माहिती नाही. तुम्ही सगळे ज्ञानदेव आहात, तुम्ही भिंत चालवू शकता….भिंत चालवा आणि गाझीपूरला चला,” असं आवाहन संजय राऊत यांनी केलं आहे. “जर आंदोलन हायजॅक होत आहे असं वाटत असेल तर चार शेतकरी नेत्यांना बोलवा आणि थेट चर्चा करा. तीन महिन्यांपासून आंदोलन करणाऱ्या शेतकऱ्यांची दखल घेणार की नाही? संसदेत भाषण केलं, बाहेर भाषण केलं पण निष्पन्न काय झालं?,” अशी विचारणा संजय राऊत यांनी केली आहे. पुढे ते म्हणाले की, “पंतप्रधान नरेंद्र मोदींबद्दल मला आदर आहे. देशानं त्यांच्याविषयी आदर ठेवला पाहिजे. त्यांच्या काही भूमिका पटत नसतील, त्यावर आपण टीका करतो..पण आम्ही कधीही पंतप्रधानपदाची आणि त्या व्यक्तीची प्रतिष्ठा कमी होईल अशी टीका करणार नाही. मोदींनी सर्व गोष्टी खिलाडू वृत्तीने स्वीकारल्या पाहिजेत त्यातच लोकशाहीचं कल्य़ाण आहे”. First Published on February 8, 2021 5:49 pm
https://www.loksatta.com/maharashtra-news/bjp-is-also-andolan-jivi-or-not-pravin-darekar-answers-scsg-91-2398818/|सातत्याने आंदोलन करणारा भाजपा आंदोलनजिवी नाही का?; प्रवीण दरेकरांनी दिलं उत्तर, म्हणाले…|"""शाहीनबाग आंदोलनाच्या काळात ही..."""|February 11, 2021 04:55 pm|पंतप्रधान नरेंद्र मोदी यांनी सोमवारी राष्ट्रपतींच्या अभिभाषणावरील आभारप्रदर्शक प्रस्तावाला उत्तर देताना वापरलेला आंदोलनजीवी हा शब्द मागील काही दिवसांपासून सोशल नेटवर्किंगवर चांगलाच चर्चेत आहे. याच आंदोलनजीवी प्रश्नावरुन आज राज्यातील भाजपा आंदोलक आंदोलनजिवी नाही का?, असा प्रश्न पत्रकारांनी विधान परिषदेचे विरोधी पक्षनेते प्रवीण दरेकर यांनी गुरुवारी कोल्हापुरमध्ये घेतलेल्या पत्रकार परिषदेमध्ये विचारला. या प्रश्नाला उत्तर देताना दरेकर यांनी पंतप्रधानांच्या विधानाचा विपर्यास केल्याचं म्हटलं आहे. महाराष्ट्राचे राज्यपाल भगतसिंग कोशयारी यांना विमान प्रवासाला राज्य सरकारने परवानगी नाकारल्याने आपली भूमिका स्पष्ट करण्यासाठी दरेकर यांनी पत्रकार परिषद घेतली होती. याच पत्रकार परिषदेमध्ये त्यांना आंदोलनजीवी या शब्दावरुन सुरु असणाऱ्या वादाबद्दल प्रश्न विचारण्यात आला. नवी दिल्लीतील शेतकरी आंदोलकांना आंदोलकांचा आंदोलनजिवीअशा शब्दाचा वापर करुन पंतप्रधान नरेंद्र मोदी यांनी समाचार घेतला आहे सातत्याने आंदोलन करणारा भाजपा आंदोलनजिवी नाही का?, असा प्रश्न या पत्रकार परिषदेत विचारण्यात आला. या प्रश्नावर उत्तर देताना दरेकर यांनी, ‘पंतप्रधानांच्या या विधानाचा विपर्यास केला गेला आहे. शेतकरी आंदोलनामध्ये पडद्यामागून ते चिघळले जावे असे सूत्र काही प्रवृत्तींकडून चालवले जात आहे. त्यातून वातावरण गढूळ करण्याचा प्रयत्न असून त्यांना उद्देशून मोदी यांनी हे विधान केले होते,” असं उत्तर दिलं. त्याचप्रमाणे पुढे बोलताना दरेकर यांनी, शाहीनबाग आंदोलनाच्या काळात ही असाच प्रकार घडला होता, असंही निदर्शनास आणून दिलं. राज्यातील १४ लाख वीज ग्राहकांची वीज तोडण्याचा इशारा महावितरणने दिला आहे. यासंदर्भातील प्रश्नावर बोलताना दरेकर यांनी महाविकास आघाडी सरकारचा हा जुलमी कारभार असल्याचा टोला लगावला. विकसकांना आणि दारू विक्री (अनुज्ञप्ती परवाना) याबाबत आघाडी सरकार सवलत देण्याची भूमिका घेत आहे. मात्र करोना काळात आर्थिकदृष्ट्या बेजार झालेल्या झालेल्या लोकांना टप्प्याटप्प्याने सवलत देणे अपेक्षित असताना त्याकडे दुर्लक्ष केले जात आहे. शिक्षकांचे गेले दहा दिवस आंदोलन सुरू असताना त्याकडे राज्य सरकार बेफिकिरीने पहात आहे. या शिक्षकांना टप्प्याटप्प्याने आर्थिक मदत करून प्रश्न मिटवता येणे शक्य आहे, असं मत दरेकर यांनी व्यक्त केलं. धनंजय मुंडे यांच्या विरोधात महिलेने तक्रार केली असता नीतिमूल्य सांभाळून राजीनामा द्यावा, अशी मागणी दरेकर यांनी केली होती. कोल्हापुरातील भाजपच्या जिल्हा परिषदेतील विरोधी पक्ष नेत्यांवर महिला अधिकाऱ्याने विनयभंगाची तक्रार केली आहे. याबाबत भाजप कोणती भूमिका घेणार?, असा प्रश्न दरेकर यांना विचारण्यात आला. या प्रश्नाला उत्तर देताना, “या प्रकरणाची वस्तुस्थिती पुढे येणे गरजेचे आहे. संबंधित तक्रार सिद्ध झाल्यास पक्ष कारवाई निश्चितपणे करेल,” असे त्यांनी स्पष्ट केले. विधानपरिषदेच्या १२ सदस्य निवडीबाबत राज्यपालांकडून विलंब होत असल्याने महाविकास आघाडीच्या मंत्र्यांकडून टीका होत आहे. याच संदर्भातही दरेकर यांनी पत्रकार परिषदेमध्ये प्रतिक्रिया दिली. ‘राज्यपाल हे संविधानिक पद आहे. त्यांना विधानपरिषद सदस्य राज्यपाल नियुक्त सदस्य निवडताना संविधानिक बाबी तपासून घ्याव्या लागणार आहेत. त्यासाठी काही वेळ देणे गरजेचे आहे. तरीही त्यांच्यावर टीका होणे अनुचित आहे. या मुद्द्यावरून ग्राम विकास मंत्री हसन मुश्रीफ यांनी टीका केली आहे. सत्तेत राहून सातत्याने टीका करणारे मुश्रीफ हे एकमेव मंत्री आहेत,” असा टोला दरेकांनी लगावला आहे. First Published on February 11, 2021 3:21 pm
https://www.loksatta.com/desh-videsh-news/shahnawaz-hussain-says-muslims-will-not-find-good-country-like-india-good-friend-like-hindu-and-leader-like-modi-scsg-91-2402803/|“मुस्लिमांना भारताहून चांगला देश, हिंदूहून चांगला मित्र आणि मोदींहून चांगला नेता मिळणार नाही”|"""मुस्लीम भारतात पूर्णपणे सुरक्षित आणि..."""|February 17, 2021 04:10 pm|बिहार सरकारमधील उद्योग मंत्री आणि भाजपाचे राष्ट्रीय प्रवक्ते असणाऱ्या शाहनवाज हुसैन यांनी देशातील मुस्लिमांच्या सुरक्षेसंदर्भात मोठं वक्तव्य केलं आहे. शाहनवाज यांनी देशातील मुस्लीम पूर्णपणे सुरक्षित असल्याची ग्वाही देत कोणालाही असुरक्षित वाटत असेल तर त्यांनी आपल्याला कळवावं. त्या मुस्लिमांच्या सुरक्षेची खात्री मी देईन, असं म्हटलं आहे. शाहनवाज यांनी भारतासारखा चांगला देश, हिंदूपेक्षा चांगला मित्र आणि मोदींपेक्षा अधिक चांगला नेता मुस्लिमांना मिळू शकत नाही, असंही म्हटलं आहे. मुस्लीम भारतात पूर्णपणे सुरक्षित आणि आनंदी आहेत. इतर इस्लामिक देशांमध्ये मुस्लिमांची स्थिती फारशी चांगली नाहीय, असंही शाहनवाज म्हणालेत. शाहनवाज हे उदयपुरमध्ये एका खासगी कार्यक्रमामध्ये सहभागी होण्यासाठी आले होते. त्यावेळी त्यांनी पत्रकारांशी संवाद साधला. नवीन जबाबदारीसंदर्भात बोलताना बिहारचे मुख्यमंत्री नितीश कुमार यांच्या नेतृत्वाखाली बिहारमधील उद्योग व्यवसाय वाढवण्याला प्राधान्य देण्यात येणार आहे, असं शाहनवाज म्हणाले. मात्र बिहारमधील उद्योग व्यवसाय वाढवणे हे आव्हानात्मक आहे मात्र पक्ष मला कायमच कठीण काम देतो आणि ते काम मी चांगल्या पद्धतीने पूर्ण करेन असा विश्वास पक्षाला असतो, असंही त्यांनी सांगितलं. माझ्यावर पक्षाने काश्मीरपासून कन्याकुमारीपर्यंत कमळ फुलवण्याची (निवडणुका जिंकण्याची) जबाबदारी टाकली होती आणि मी अगदी काश्मीरच्या खोऱ्यातही कमळ फुलवत ती पूर्ण केली, असं शाहनवाज यांनी आपल्या कामगिरीचा पाढा वाचताना सांगितलं. शेतकरी आंदोलनासंदर्भात भाष्य करताना शाहनवाज यांनी, “शेतकरी आंदोलनाच्या नावाखाली ज्यापद्धतीने गोंधळ घातला जात आहे तो पाहता शेतकरी असं सारं काही करेल असं वाटत नाही. शेतकऱ्यांविरोधात या सरकारची कोणतीही दुष्मनी नाहीय. मात्र देशाला बदनाम करण्याचा प्रयत्न करणाऱ्यांना सोडणार नाही,” असा इशारा दिला. पेट्रोल आणि डिझेलच्या वाढत्या किंमतींबद्दलच्या प्रश्नावर बोलातना, पेट्रोल-डिझेलच्या किंमती यापूर्वीही वाढल्यात आणि नंतर कमी झाल्यात, असं उत्तर शाहनवाज यांनी दिलं. यंदा इंधनाची किंमत वाढली आहे मात्र ती कमी होईल असा विश्वास शाहनवाज यांनी व्यक्त केला. इंधनदरवाढीपासून सर्वसामान्यांना दिलासा मिळेल यासाठी सरकार प्रयत्न करत असल्याचंही शाहनवाज म्हणाले. काँग्रेसला सत्तेत राहता येत नाही आणि मजबूत विरोधी पक्ष म्हणूनही त्यांना योग्य पद्धतीने काम करता येत नाही, असा टोलाही शाहनवाज यांनी लगावला आहे. शाहनवाज यांनी राजस्थानमधील काँग्रेस सरकारवरही निशाणा साधला. दोन वर्षांमधील कामाचे होर्डिंग लावण्यापेक्षा राजस्थान सरकारने हे पैसे तलावांच्या संरक्षणासाठी वापरले असते तर बरं झालं असतं असं शाहनवाज म्हणाले. First Published on February 17, 2021 3:19 pm
https://www.loksatta.com/manoranjan-news/congress-threatens-to-stop-shooting-of-kangana-ranauts-dhaakad-movie-in-madhya-pradesh-ssj-93-2399392/|‘शेतकऱ्यांची माफी माग नाहीतर…’; काँग्रेस नेत्यांची कंगनाला धमकी|कंगना मागणार का शेतकऱ्यांची माफी?|February 12, 2021 10:50 am|दिल्लीच्या वेशीवर आंदोलन करणाऱ्या शेतकऱ्यांना दहशतवादी म्हणून संबोधणाऱ्या अभिनेत्री कंगना रणौतवर सध्या सर्व स्तरांमधून टीका होत आहे. यामध्येच ‘शेतकऱ्यांची माफी माग. नाहीतर तुझ्या आगामी चित्रपटाचं चित्रीकरण होऊ देणार नाही’, असा सज्जड दम मध्य प्रदेश काँग्रेस सेवा दलाचे सचिव मनोज आर्य आणि ब्लॉक काँग्रेस कमिटीचे अध्यक्ष नेकराम यादव यांनी दिल्याचं ‘इंडिया टुडे’च्या वृत्तात म्हटलं आहे. अभिनेत्री कंगना रणौत सध्या सातत्याने सोशल मीडियावर चर्चेत येत आहे. कंगनाच्या आगामी ‘धाकड’ या चित्रपटाचं मध्य प्रदेशमध्ये चित्रीकरण सुरु आहे. याच काळात तिने आंदोलनकर्त्या शेतकऱ्यांना दहशतवादी म्हटलं. त्यामुळे तिने शेतकऱ्यांची माफी न मागितल्यास हे चित्रीकरण बंद करु अशी भूमिका मध्य प्रदेशच्या काँग्रेस नेत्यांनी घेतली आहे. “कंगनाने देशातील शेतकऱ्यांना दहशतवादी म्हणून संपूर्ण देशामधील शेतकऱ्यांचा अपमान केला आहे. त्यामुळे तिने माफी मागितली पाहिजे”, असं म्हणत मनोज आर्य आणि नेकराम यादव यांनी बेतूल येथील तहसीलदार कार्यालयात निवेदन दिलं आहे. दरम्यान, दिल्लीच्या सीमांवर नव्या कृषीकायद्यांविरोधात पंजाब-हरयाणाचे शेतकरी आंदोलन करत आहेत. विशेष म्हणजे या आंदोलनाची दखल आता आंतरराष्ट्रीय स्तरावरदेखील होऊ लागली आहे. अनेक आंतरराष्ट्रीय सेलिब्रिटींनी या शेतकऱ्यांना पाठिंबा दिला आहे. यात पॉपस्टार रिहाना हिने ट्विट करत शेतकऱ्यांना पाठिंबा दर्शवला होता. त्यामुळे तिला प्रत्युत्तर देताना कंगनाने आंदोलनकर्त्या शेतकऱ्यांचा उल्लेख दहशतवादी असा केला होता. तिच्या या वक्तव्यानंतर सोशल मीडियावर कंगनावर टीकेची झोड उठली आहे. कंगना रणौत यापूर्वी भोपाळमध्ये चित्रीकरण करत असतानादेखील एका राजकीय गटाने तिला विरोध केला होता. चित्रीकरणाच्या सेटवर जात या गटाने जोरदार घोषणाबाजी केली होती. तसंच कंगनाने भोपाळमधून परत जावं अशी मागणीही त्यांनी केली होती. मात्र, कंगनाने अशा परिस्थितीही चित्रीकरण पूर्ण केलं. First Published on February 12, 2021 10:50 am
https://www.loksatta.com/maharashtra-news/maharashtra-politics-nana-patole-criticizes-devendra-fadnavis-for-commenting-on-maha-vikas-aghadi-government-bmh-90-2396450/|भविष्यात भाजपा हा पक्षच उरणार नाही; फडणवीसांच्या ‘त्या’ वक्तव्यावर पटोलेंचं टीकास्त्र|देवेंद्र फडणवीस काय म्हणाले होते?|February 8, 2021 03:59 pm|महाराष्ट्र काँग्रेसच्या प्रदेशाध्यक्षपदी निवड झाल्यानंतर माजी विधानसभा अध्यक्ष नाना पटोले यांनी भाजपाविरुद्ध आक्रमक भूमिका घेण्यास सुरूवात केल्याचं दिसत आहे. विरोधी पक्षनेते देवेंद्र फडणवीस यांनी राज्यातील सत्तांतराविषयी काही दिवसांपूर्वी एक विधान केलं होते. फडणवीसांच्या या विधानाचा नाना पटोले यांनी समाचार घेतला. “भविष्यात भाजपा हा पक्षच राहणार नाही,” असं राजकीय भाकित करत त्यांनी फडणवीसांवर टीकास्त्र डागलं. महाराष्ट्र काँग्रेसच्या प्रदेशाध्यक्षपदी निवड झाल्याच्या पार्श्वभूमी नाना पटोले यांनी टीव्ही ९ वृत्तवाहिनीला मुलाखत दिली. यावेळी त्यांनी देवेंद्र फडणवीस आणि महाराष्ट्र भाजपावर निशाणा साधला. नाना पटोले म्हणाले,”देवेंद्र फडणवीस हे माझे मित्र आहेत. पण ते काहीही बोलतात. राज्यात ऑपरेशन लोटस वगैरे काहीही होणार नाही. भविष्यात भाजपा हा पक्षच उरणार नाही,” असा दावा नाना पटोले यांनी केला. यावेळी पटोले यांनी दिल्लीच्या सीमेवर सुरु असलेल्या शेतकरी आंदोलनाबद्दलही भूमिका मांडली. त्याबरोबर सरकारच्या समर्थनार्थ ट्विट करणाऱ्या सेलिब्रिटींवरही टीका केली. “देशातील सेलिब्रिटींना सरकारच्या बाजूने आता‌ ट्विट करता येतं. पण त्यांना जनतेच्या प्रश्नांवर ट्विट करता येत नाही,” असे म्हणत पटोले यांनी क्रिकेटपटू आणि कलाकारांना सुनावलं. सिंधुदुर्ग येथे झालेल्या वैद्यकीय महाविद्यालयाच्या उद्घाटनाप्रसंगी केंद्रीय गृहमंत्री अमित शाह यांनी शिवसेनेला मुख्यमंत्रिपदाचं आश्वासान दिलं नव्हतं, असं स्पष्ट केलं होतं. शाह यांच्या वक्तव्यावर बोलताना नाना पटोले म्हणाले, “भाजपा आणि शिवसेनेत‌ काय बोलणं झालं हे मला माहिती नाही. शाह तब्बल एका वर्षांने बोलले आहेत. त्यांच्या बोलण्याला काही अर्थ आहे का?,” असा सवाल पटोले यांनी केला. “भाजपा हा सर्वात मोठा पक्ष आहे. तरीही हा पक्ष विरोधी बाकांवर आहे. ही लोकशाहीची थट्टा आहे. पण आम्हीच फासा पलटवून. शिडीशिवाय फासा पलटवू. आम्ही पलटलेला फासा खूप मोठा असेल,” असं फडणवीस म्हणाले होते. First Published on February 8, 2021 1:35 pm
https://www.loksatta.com/vishesh-news/article-on-mahapanchayat-challenge-abn-97-2400421/|राज्यावलोकन : ‘महापंचायतीं’चे आव्हान..|शेतकरी आंदोलनामुळे सर्वाधिक राजकीय आणि सामाजिक घुसळण कुठल्या राज्यात होत असेल तर ती हरियाणात!|February 14, 2021 12:10 am|हरियाणातील भाजपचे मनोहरलाल खट्टर सरकार अजून तरी टिकलेले आहे. दुष्यंत चौटाला यांनी भाजपला सहकार्य करण्याचा निर्णय बदललेला नाही. पण ‘किसान महापंचायतीं’च्या निमित्ताने खाप आणि त्यांच्या पंचायतींना पुन्हा महत्त्व प्राप्त होणे ही खट्टर सरकारसाठीच नव्हे, तर शेजारच्या उत्तर प्रदेशातील योगी आदित्यनाथ सरकारसाठीही धोक्याची घंटा ठरू शकते.. शेतकरी आंदोलनामुळे सर्वाधिक राजकीय आणि सामाजिक घुसळण कुठल्या राज्यात होत असेल तर ती हरियाणात! इथे १६ महिन्यांपूर्वी विधानसभेची निवडणूक होऊन गेलेली असल्याने इतक्यात पुन्हा निवडणुकीला सामोरे जावे लागू नये, असे निदान सत्ताधारी भाजपला तरी वाटत असेल. ऑक्टोबर २०१९ मध्ये झालेल्या निवडणुकीत भाजपला सत्ता राखता आली असली, तरी अपेक्षित यशापासून हरियाणाच्या मतदारांनी या पक्षाला वंचित ठेवले. आता पुन्हा निवडणुकीच्या रिंगणात उतरावे लागले तर नव्या शक्यता खुल्या आहेत. ही संभाव्य राजकीय अस्थिरता दिल्लीच्या वेशींवर होत असलेल्या आंदोलनाचा परिणाम आहे. पंजाबात काँग्रेसचे सरकार असल्यामुळे भाजपविरोधात ते शेतकऱ्यांच्या बाजूने उभे राहिले. हरियाणात पंजाबी खत्री समाजातून आलेल्या मनोहरलाल खट्टर यांच्या भाजप सरकारने शेतकरी आंदोलनावर शक्य तितका दबाव आणून ते मोडून काढण्याचा प्रयत्न केला. पंजाब-हरियाणाची सीमा बंद केली, पंजाबातून ‘घुसखोरी’ करणाऱ्या आणि त्यांना बळ देणाऱ्या हरियाणाच्या शेतकऱ्यांवर खट्टर सरकारने लाठीमार केला, कडाक्याच्या थंडीत पाण्याचे फवारे मारले, रस्त्यात खंदक केले. इतके अडथळे निर्माण करूनदेखील शेतकरी दिल्लीच्या सीमांवर पोहोचले. केंद्र सरकारने शेतकऱ्यांभोवती कडे उभारून त्यांची कोंडी करण्याची ‘व्यूहरचना’ आखली, तसा प्रयोग दोन महिन्यांपूर्वी हरियाणातील भाजप सरकारने करून पाहिला होता. जसजसे आंदोलन सशक्त होत गेले तसे खट्टर सरकारविरोधात हरियाणातील विविध जातसमूहांचा- प्रामुख्याने जाट समुदायाचा राग वाढत गेला. भाजपच्या राष्ट्रीय नेतृत्वाने बिगरजाट मुख्यमंत्री देऊन जाटांचे प्राबल्य कमी करण्याचा प्रयत्न सहा वर्षांपासून केला होता, तरीही संपूर्ण जाट मतदार भाजपपासून दूर गेला नाही. त्यांनी भाजपला सत्तेत येण्याची संधी मिळवून दिली. पण आता ‘किसान महापंचायतीं’मुळे भाजपला जाट समाजाच्या संतापाचे चटके बसू लागले आहेत. २६ जानेवारी रोजी लालकिल्ल्यावर झालेल्या हिंसक घटनेनंतर शेतकरी आंदोलनाला ओहोटी लागेल असे वाटत असताना हरियाणातील महापंचायतींनी त्याला नवी ऊर्जा मिळवून दिली. पश्चिम उत्तर प्रदेशमधील एका खाप पंचायतीचे प्रमुख असलेल्या राकेश टिकैत नावाच्या शेतकरी नेत्याला आंदोलनाचे नेतृत्व बहाल केले! टिकैत कुटुंबाचा बालेकिल्ला असलेल्या मुझफ्फरनगरमध्ये २०१३ मध्ये झालेल्या दंगलीनंतर जाट समुदाय भाजपचा पाठीराखा बनला होता. हेच टिकैत आज केंद्रातील भाजपप्रणीत सरकारच्या शेतीधोरणाविरोधात आंदोलन करत आहेत. हरियाणात राजकीयदृष्टय़ा प्रभावशाली असलेल्या जाट मतदारांनी गेल्या विधानसभा निवडणुकीत दुष्यंत चौटाला यांच्या जननायक जनता पक्षाला तसेच काँग्रेसलाही मते दिली होती. ९० जागांपैकी भाजपला ४०, काँग्रेसला ३१ आणि जननायकला १० जागा मिळाल्या होत्या. दुष्यंत चौटाला यांनी सत्तेत वाटा मागून खट्टर सरकारला पुन्हा सत्ता मिळवण्यासाठी मदत केली. आता हेच खट्टर सरकार शेतकरीविरोधी असल्याचे चित्र निर्माण झाल्याने दुष्यंत यांच्यावर जाट समाजाचा प्रचंड दबाव वाढू लागला आहे. जाट मतदार नेहमीच चौटाला कुटुंबाच्या मागे उभे राहिले आहेत- मग देवीलाल असो वा ओमप्रकाश चौटाला, त्यानंतर त्यांचे पुत्र अजय, अभय असो वा आता दुष्यंत असो. आता बहुतांश जाट समाज शेतकरी असल्याने ते राकेश टिकैत यांच्या पाठीशी आहेत. हरियाणातील जाटबहुल असलेल्या जिंद, रोहतक, सोनीपत, रेवाडी, महेंद्रगढ, चरखी-दादरी, हिसार, भिवानी आणि झज्जर या नऊ जिल्ह्य़ांमध्ये १२० खाप पंचायती असून खाप आणि जाट समाज यांचे राजकीय-सामाजिक समीकरण प्रत्येक राजकीय पक्षाला सांभाळावे लागते. दुष्यंत यांना तर त्याची दक्षता घ्यावीच लागेल. याच जाट पट्टय़ात खाप आयोजित ‘किसान महापंचायतीं’ना प्रचंड गर्दी होताना दिसते. खट्टर सरकारमधून बाहेर पडण्यासाठी आलेला दबाव दुष्यंत चौटाला किती व कसा झुगारून देतात, यावर खट्टर सरकारचे भवितव्य अवलंबून आहे. गेल्या महिन्यात दुष्यंत यांना दिल्लीत येऊन केंद्रीय गृहमंत्री अमित शहा यांच्याशी चर्चा करावी लागली होती. शेतकरी आंदोलनाचे नेतृत्व करणाऱ्या पंजाब-हरियाणातील लोकांनी भाजपविरोधात बहिष्काराचे हत्यार उगारले आहे. पंजाबमध्ये आठ महापालिका आणि १०९ नगरपालिकांमधील २,३०२ प्रभागांमध्ये स्थानिक प्रशासनाच्या निवडणुका होणार असून १,६३२ प्रभागांत- म्हणजे एकूण जागांच्या ७१ टक्के जागांवर भाजपला उमेदवार मिळालेले नाहीत. हरियाणातही लोकांनी भाजप-जननायकच्या लोकप्रतिनिधींवर बहिष्कार टाकण्याचे ठरवले आहे. त्यांना सामाजिक कार्यक्रमांमध्ये तसेच कौटुंबिक समारंभांचेही आमंत्रण दिले जात नाही. नव्या शेती कायद्यांचे महत्त्व समजावून सांगण्यासाठी भाजपला हरियाणात फक्त एक जाहीर सभा घेता आली. तीही गावकऱ्यांनी हाणून पाडली. या सभेला हिंसक वळण लागल्यानंतर अमित शहा यांना कायदेसमर्थन सभा बंद करण्याचा आदेश काढावा लागला, त्यानंतर भाजपला जाहीर सभा घेता आलेली नाही. किसान महापंचायतींच्या निमित्ताने खाप आणि त्यांच्या पंचायतींना पुन्हा महत्त्व प्राप्त होणे ही खट्टर सरकारसाठी धोक्याची घंटा असू शकते. पूर्वी खाप पंचायती या सर्वजातीय पंचायती होत्या, कालांतराने त्या जाट समाजाच्या पंचायती बनल्या. भारतात व्यक्तीच्या हक्काला केंद्रिभूत करून लोकशाही व्यवस्था प्रस्थापित झाली असली, तरी समाज व्यक्तिकेंद्रित नसल्याने खाप पंचायतींसारख्या न्यायालयाबाहेर न्यायनिवाडा करणाऱ्या व्यवस्था निर्माण झाल्या. एका गोत्रात लग्न केले म्हणून नवरा-बायकोची हत्या करण्याचा आदेश ही व्यवस्था देऊ शकते. कौटुंबिक समस्यांपासून सामाजिक-सांस्कृतिक पातळीवरील निर्णय घेण्यापर्यंतचा अधिकार खाप पंचायतींना आहे. एका पंचायतीत ५०-१०० गावांचादेखील समावेश असू शकतो. खाप पंचायतींचा सामाजिक दबाव प्रचंड असतो, त्यांचा आदेश न ऐकणाऱ्याला वाळीत टाकले जाते, ‘हुक्का-पाणी’ बंद होते. गावात राहायचे तर खाप पंचायतींचे ऐकावे लागते, नाही तर जगणे अवघड. पण गेल्या काही वर्षांमध्ये हरियाणा बदलले आहे. तिथे मुलींच्या शिक्षणाचे प्रमाण वाढले आहे. आधुनिक जगाचे वारे लागले वाहू लागले आहे. परिणामी खाप पंचायतींची पकड थोडीशी ढिली झाली आहे, त्यांचे महत्त्व तुलनेत कमी होऊ लागेल. अर्थात, कोणत्याही राजकीय पक्षाने खाप पंचायतींच्या व्यवस्था-अधिकारांना धक्का देण्याची हिंमत केली नसली, तरी त्यांना राजकीय नेतृत्वही हाती घेऊ दिले नाही. शेतकरी आंदोलनामुळे खाप पंचायती पुन्हा अग्रभागी आल्या आहेत. खापांकडून ‘किसान महापंचायती’ घेतल्या जात आहेत. या महापंचायतींना शेतकऱ्यांच्या हक्कांचे व्यापक स्वरूप असल्याने सर्वजातीय सहभाग दिसू लागला आहे. सध्या तरी हरियाणा आणि पश्चिम उत्तर प्रदेशमध्ये महापंचायतींचा जोर आहे. पश्चिम उत्तर प्रदेशमध्ये खापांच्या महापंचायतींमध्ये मुस्लीमही सहभागी झाले आहेत. मुझफ्फरनगर दंगलीनंतर तसेच उत्तर प्रदेशात योगी आदित्यनाथ यांची सत्ता आल्यानंतर जाट समूह आणि मुस्लिमांमधील तेढ वाढत गेली होती. पण शेतकरी आंदोलनात दोन्ही समूह केंद्र सरकारच्या शेतीधोरणांना विरोध करत आहेत. त्यामुळे ‘किसान महापंचायतीं’त जाट आणि मुस्लीम दोन्हीही दिसतात. हरियाणातील भाजपचे मनोहरलाल खट्टर सरकार अजून तरी टिकलेले आहे, दुष्यंत चौटाला यांनी भाजपला सहकार्य करण्याचा निर्णय बदललेला नाही. पण शेतकरी आंदोलनाची झळ खट्टर सरकारला बसली हे भाजप नाकारू शकत नाही. हरियाणातील या राजकीय अस्थिरतेचा फायदा काँग्रेसने घेण्याचे ठरवले तर त्यात आश्चर्यकारक काहीच नाही. काँग्रेसच्या हरियाणा प्रदेशाध्यक्ष कुमारी सेलजा असल्या तरी विधानसभेत ३१ जागा मिळवून देण्याचे श्रेय भूपिंदरसिंह हुड्डा यांच्याकडे जाते. हुड्डा जाट समाजाचे प्रतिनिधित्व करतात, ते मुख्यमंत्री होते. हरियाणाला लागून असलेल्या पश्चिम उत्तर प्रदेशमध्ये काँग्रेसच्या महासचिव प्रियंका गांधी-वाड्रा यांनी ‘किसान महापंचायती’त हजेरी लावली. राजस्थानमध्ये ‘किसान महापंचायती’त काँग्रेसचे माजी अध्यक्ष राहुल गांधी उपस्थित होते. ‘किसान महापंचायतीं’च्या व्यासपीठांवर भाजपचे विरोधक दिसू लागले आहेत. हरियाणा आणि उत्तर प्रदेशावर पकड घट्ट असल्याचे मानणाऱ्या भाजपला शेतकरी आंदोलनाने राजकीय हादरा मिळण्याची शक्यता निर्माण करून दिली आहे. दुष्यंत चौटाला यांनी पाठिंबा काढला तर हरियाणात, नाही तर उत्तर प्रदेशमध्ये तरी पुढील वर्षी भाजपला विधानसभा निवडणुकीला सामोरे जावे लागणार आहेच. हरियाणातील घडामोडींचे पडसाद योगींच्या राज्यातही उमटू शकतात! mahesh.sarlashkar@expressindia.com First Published on February 14, 2021 12:10 am
https://www.loksatta.com/pune-news/farmers-movement-so-this-is-irresponsible-journalism-prakash-javadekar-msr-87-kjp-91-2396059/|शेतकरी आंदोलन :  ही तर गैरजबाबदार पत्रकारिता –  प्रकाश जावडेकर|"चुकीच्या बातम्या, भ्रम, अफवा पसरवणे हे काम अभिव्यक्ती स्वातंत्र्यात नसतं, असं देखील म्हणाले आहेत.
"|February 7, 2021 05:15 pm|शेतकरी आंदोलन प्रकरणी अनेक पत्रकारांवरही देखील गुन्हे दाखल करण्यात आले आहेत. या विषयावर बोलताना केंद्रीय माहिती व प्रसारण मंत्री प्रकाश जावडेकर यांनी आज आपली भूमिका मांडली. पिंपरी-चिंचवडमध्ये अखिल भारतीय विद्यार्थी परिषदेच्या ५५ व्या महाराष्ट्र प्रदेश अधिवेशना प्रसंगी ते बोलत होते. जावडेकर म्हणाले, “आम्ही लढाई लढली अभिव्यक्ती स्वातंत्र्यसाठी पण आता पाहात आहोत की मीडिया स्वतंत्र आहे, मी त्याचा मंत्री आहे. मीडियाचे स्वातंत्र्य अबाधित राहावे पण ती जबाबदार हवी. जो शेतकरी अपघातात मृत्यू पावला, त्याचा विडिओ समोर आला त्यात सर्वांनी पाहिलं की ट्रॅक्टर उलटल्याने त्या शेतकऱ्याचा मृत्यू झाला. त्यावर प्रसिद्ध पत्रकार ट्विट करतात की तो पोलिसांच्या गोळीबारात मारला गेला, ही स्वतंत्रता आहे? ही गैरजबाबदार पत्रकारिता आहे. यामुळे देशात अशांती पसरू शकते.” तसचे, “अफवा पसरवणे हे स्वातंत्र्य नाही. भेदभाव तयार करणे, चुकीची बातमी करणे हे चुकीचे आहे. त्याची सत्यता पडताळा, मग, टीका टिपण्णी करा. सरकारचा विरोध करतो म्हणून आम्ही त्याचा विरोध करत नाहीत, त्याचे स्वागत आहे. चुकीच्या बातम्या, भ्रम,अफवा पसरवणे हे काम अभिव्यक्ती स्वातंत्र्यात नसतं. असं माहिती आणि प्रसारणमंत्री प्रकाश जावडेकर यांनी म्हटलं आहे.” असं देखील यावेळी जावडेकर यांनी बोलून दाखवलं. तर, शेतकरी आंदोलन सुरू असताना परदेशातील काही सेलिब्रिटींनी याविषयी ट्विट करून भूमिका मांडली होती. या प्रकरणावर भाष्य करत केंद्रीय मंत्री प्रकाश जावडेकर यांनी हा कटाचा भाग असल्याचा आरोप केला. First Published on February 7, 2021 4:52 pm
https://www.loksatta.com/desh-videsh-news/according-to-hum-do-hamare-do-the-country-is-run-by-four-or-five-people-abn-97-2399223/|‘हम दो, हमारे दो’नुसार देशाचा कारभार चार-पाच जणांच्या हातात|राहुल गांधी यांची लोकसभेत टीका|February 12, 2021 12:11 am|  केंद्र सरकारच्या तीन कृषी कायद्यांवरून काँग्रेसचे नेते राहुल गांधी यांनी गुरुवारी सरकारवर हल्ला चढविला. या कायद्यांमुळे बडय़ा उद्योगपतींना अमर्यादित धान्य खरेदी करता येईल आणि त्याचा साठाही करता येईल, असे गांधी म्हणाले. सरकारवर हल्ला करताना गांधी यांनी, कुटुंब नियोजनासंदर्भातील हम दो, हमारे दो या जुन्या घोषणेचा संदर्भ दिला आणि केवळ चार-पाच जण देशाचा कारभार करीत असल्याची टीका केली. दिल्लीच्या सीमेवर शेतकरी आंदोलन करीत आहेत त्याला गांधी यांनी पाठिंबा दर्शविला. हे केवळ शेतकऱ्यांचेच आंदोलन नाही तर देशचळवळ आहे आणि सरकारला कायदे रद्द करावेच लागतील, असेही लोकसभेत गांधी म्हणाले. निदर्शने करणाऱ्या शेतकऱ्यांपैकी २०० जणांचा मृत्यू झाला त्यांना सरकारने श्रद्धांजली वाहिली नाही, त्यामुळे आपल्याला ते काम करावे लागत आहे, असे सांगून गांधी यांनी दोन मिनिटे शांतता पाळून श्रद्धांजली वाहिली आणि त्याला तृणमूल काँग्रेस आणि द्रमुकने पाठिंबा दिला. नव्या कायद्यांमुळे भारताची अन्न सुरक्षा यंत्रणा धोक्यात येईल आणि ग्रामीण अर्थव्यवस्थेला हानी पोहोचेल, असेही ते म्हणाले. First Published on February 12, 2021 12:11 am
https://www.loksatta.com/maharashtra-news/shivsena-mp-sanjay-raut-bjp-home-minister-amit-shah-maharashtra-government-mahavikas-aghadi-sgy-87-2396531/|“…ही तडफड असते,” वचन न दिल्याच्या अमित शाह यांच्या दाव्यावर संजय राऊतांचं उत्तर|"बंद दाराआड कोणतंही वचन दिलं नसल्याचा अमित शाह यांचा दावा
"|February 8, 2021 03:45 pm|भाजपा नेते आणि केंद्रीय गृहमंत्री अमित शाह यांनी बंद दाराआड कोणतंही वचन दिलं नव्हतं सांगत युती तुटण्यासाठी पुन्हा एकदा शिवसेनेला जबाबदार धरलं आहे. “मी काही खोलीत करत नाही. जे करतो ते सगळ्यांसमोर करतो. मी कधीही बंद दाराआडील राजकारण केलं नाही,” असं अमित शाह यांनी म्हटलं आहे. नारायण राणे यांच्या लाईफटाईम वैद्यकीय महाविद्यालयाच्या उद्धाटनप्रसंगी ते बोलत होते. दरम्यान अमित शाह यांच्या टीकेला शिवसेना खासदार संजय राऊत यांनी उत्तर दिलं आहे. ते एबीपी माझाशी बोलत होते. “हे काय ते पहिल्यांदाच बोललेले नाहीत. यापूर्वीसुद्धा बोलले आहेत. त्यात एवढं रहस्यमय आणि गोपनीय काय? त्यांना वाटतं नाही दिला, आम्हाला वाटतं दिला. आम्हाला वाटतं फसवलं, शब्द पाळला नाही. आम्ही आमच्या मार्गाने गेलो, त्यात यशस्वीदेखील झालो. राज्यात शिवसेनेचा मुख्यमंत्री आहे, सरकार आहे. महाराष्ट्रात जे घडतंय त्याचे पडसाद देशभरात उमटत आहे. ठीक आहे वैफल्य असतं. इतके प्रयत्न करुनही सरकार आम्हाला पाडता येत नाही याचं राजकारणात अनेकदा वैफल्य येत असतं. आमचा मुख्यमंत्री बनत नाही. ही तडफड असते. केंद्रात आमचं सरकार आहे. सीबीआय, ईडी, आयकर विभाग असूनही आम्ही सरकार आणू शकलो नाही. काळोखात लपून छपून प्रयत्न केला. तेदेखील पडलं. यातून जे वैफल्य येतं त्यातून अशा उद्धोषणा होत असतात,” असा टोला संजय राऊत यांनी लगावला आहे. “शरद पवारांनी सांगितलं आहे त्याप्रमाणे विनोद, मनोरंजन यादृष्टीने त्याकडे पहायला पाहिजे. गांभीर्याने घेण्याची गरज नाही. ज्या मेडिकल कॉलेजचं अमित शाह यांच्या हस्ते उद्धाटन झालं त्याचं उद्घाटन दोन वर्षांपूर्वी शऱद पवार यांनीदेखील केलं होतं असं समजत आहे. तेव्हा अशा प्रकारच्या कार्यक्रमात अजून काय होणार?,” असंही ते म्हणाल आहेत. “बंद खोलीत तुम्हीच आलाच मातोश्रीवर, आम्ही तर आमंत्रण दिलं नव्हतं. तुम्हीच युती करण्यासाठी आला होता. बाळासाहेबांची खोली म्हणजे बंद खोली नाही, आमच्यासाठी ते मंदिर आहे. तिथे भाजपाचे अनेक लोक यशस्वी होण्यासाठी आशीर्वाद घेऊन गेले आहेत. अडचणीत सापडलेल्या अनेक भाजपा नेत्यांची सुटका केली आहे. असे अनेक प्रकार आम्ही पाहिले आहेत. अनेकजण सर्वोच्च पदावर असले तरी या राजकीय घडमोडी इतरांपेक्षा जास्त पाहिल्या आहेत,” असं संजय राऊतांनी यावेळी सांगितलं. “जर आंदोलन हायजॅक होत आहे असं वाटत असेल तर चार शेतकरी नेत्यांना बोलवा आणि थेट चर्चा करा. तीन महिन्यांपासून आंदोलन करणाऱ्या शेतकऱ्यांची दखल घेणार की नाही? संसदेत भाषण केलं, बाहेर भाषण केलं पण निष्पन्न काय झालं?,” अशी विचारणा संजय राऊत यांनी केली आहे. “देशाच्या पंतप्रधानांच्या भूमिकेचा आदर राहिला पाहिजे. राजकीय मतभेद एका बाजूला, पंतप्रधान सांगत आहेत तेव्हा त्यावर आम्ही विश्वास ठेवतो. पण पंतप्रधानांनी चर्चेसाठी पुढाकार घेतला पाहिजे, शेतकरी अज्ञान आहेत. त्यांना त्यांची जमीन, पीक, एमएसपी यापलीकडे काही माहिती नाही. तुमही सगळे ज्ञानदेव आहात, तुम्ही भिंत चालवू शकता….भिंत चालवा आणि गाझीपूरला चला,” असं आवाहन संजय राऊत यांनी केलं आहे. “असे अनेक साधर्म्य वाटणारे शब्द भाजपाच्या वतीने ट्विट करणाऱ्या लोकांच्या ट्विटमध्ये असतात. त्याकडे दुर्लक्ष करायचं असतं,” असा सल्ला संजय राऊत यांनी अनिल देशमुखांच्या चौकशी करणार असल्याच्या वक्तव्यावर दिला आहे. “परदेशातील एका व्यक्तीने पाठिंबा दिला म्हणून तीळपापड होण्याची गरज नाही. आपणदेखील ट्रम्पना पाठिंबा दिला होता. गरज होती का? आपण नेहमी परदेशातील कोसळणाऱ्या ताऱ्यांना पाठिंबा देतो. नमस्ते ट्रम्पशी काय संबंध? आपण हस्तक्षेप केलेला चालतो का? एखाद्या परदेशी व्यक्तीने ट्विट केल्यानंतर इतकं गांभीर्याने घेण्याची गरज नाही,” असंही ते म्हणाले. “पंतप्रधान नरेंद्र मोदींबद्दल मला आदर आहे. देशानं त्यांच्याविषयी आदर ठेवला पाहिजे. त्यांच्या काही भूमिका पटत नसतील, त्यावर आपण टीका करतो…पण आम्ही कधीही पंतप्रधानपदाची आणि त्या व्यक्तीची प्रतिष्ठा कमी होईल अशी टीका करणार नाही. मोदींनी सर्व गोष्टी खिलाडू वृत्तीने स्वीकारल्या पाहिजेत त्यातच लोकशाहीचं कल्य़ाण आहे,” असं मत संजय राऊत यांनी व्यक्त केलं आहे. First Published on February 8, 2021 3:07 pm
https://www.loksatta.com/desh-videsh-news/central-government-and-farmers-organizations-also-prepared-for-the-meeting-abn-97-2399067/|चर्चा आमंत्रण-प्रस्तावाच्या पेचात!|केंद्र सरकार व शेतकरी संघटनाही बैठकीला तयार, पुढाकाराच्या मुद्दय़ावरून ‘जैसे थे’ स्थिती|February 12, 2021 12:03 am|  नव्या कृषी कायद्यांच्या मुद्दय़ावरून शेतकरी नेत्यांशी खंडित झालेली चर्चा पुन्हा सुरू करण्याची केंद्र सरकारची तसेच, आंदोलक संघटनांचीही तयारी असली तरी आधी प्रस्ताव कोण पाठवणार या पेचात बैठकीची पुढील फेरी अडकून पडली आहे. ‘शेतकरी संघटनांशी आत्तापर्यंत झालेला संवाद पुढे नेण्यासाठी केंद्र सरकार उत्सुक असून यापूर्वी दिलेल्या प्रस्तावाच्या आधारावर चर्चा केली जाऊ शकते,’ असे केंद्रीय कृषिमंत्री नरेंद्र तोमर यांनी पत्रकारांच्या ‘गप्पां’मध्ये स्पष्ट केले. शेतकरी नेत्यांनी अनौपचारिक गट तयार करून नवा अजेंडा ठरवून तसा प्रस्ताव केंद्राला दिला तर बैठक घेता येईल; पण अजून तरी शेतकरी नेत्यांकडून नवा प्रस्ताव आलेला नसल्याची माहिती तोमर यांनी दिली. बैठकांच्या फेऱ्या सुरू करण्यासाठी संघटनांनी पुढाकार घ्यावा असे केंद्र सरकारचे, तर केंद्राचे आमंत्रण आल्याशिवाय आम्ही चर्चेला कसे जाणार, असे शेतकरी संघटनांचे म्हणणे आहे. शेतकरी आंदोलनाची पुढील दिशा ठरवण्यासाठी दोन दिवसांपूर्वी सिंघू सीमेवर झालेल्या शेतकरी नेत्यांच्या बैठकीत केंद्र सरकारशी पुन्हा कशी व कोणत्या मुद्दय़ांवर चर्चा केली जाऊ शकते, यावर विचार झाल्याचे समजते. केंद्राने चर्चेचा प्रस्ताव दिला तर बैठकीत सहभागी होण्याचा निर्णय घेण्यात आला. कृषी बाजारासंदर्भातील कायदा रद्द करावा, कंत्राट शेतीसंदर्भातील कायद्याला स्थगिती देऊन त्यावर सविस्तर चर्चा करण्यासाठी समिती नेमली जावी. या समितीत केंद्र तसेच, शेतकरी नेत्यांचा समावेश असावा, असा तडजोडीचा नवा संभाव्य प्रस्ताव केंद्राला देण्याबाबत संघटनांच्या बैठकीत चर्चा झाली. मात्र, त्यावर अंतिम निर्णय झाला नसल्याचे या घडामोडींशी संबंधित जाणकारांनी सांगितले. शेती कायदे रद्द करण्याबाबत केंद्राने भूमिका स्पष्ट केली असून दरवर्षी ठरवले जाणारे हमीभाव हा प्रशासकीय निर्णय असतो. नवे कायदे हमीभावाशी निगडित नसल्याचा पुनरुच्चार तोमर यांनी केला. मात्र, शेतकऱ्यांनी नवा प्रस्ताव दिल्यास केंद्राकडून गांभीर्याने विचार केला जाईल. शेतकऱ्यांना एक दिवसदेखील आंदोलन सुरू ठेवावे लागू नये असे आम्हाला (केंद्र सरकार) वाटते, अशी भावना तोमर यांनी व्यक्त केली. भाजपचे नुकसान नाही! भारतीय किसान युनियनचे प्रवक्ता राकेश टिकैत यांना हरियाणा व पश्चिम उत्तर प्रदेशमधून राजकीयदृष्टय़ा महत्त्वाच्या मानल्या गेलेल्या खाप पंचायतींचा पाठिंबा वाढू लागला आहे. त्यातच काँग्रेसनेही उत्तर प्रदेशमध्ये ‘किसान पंचायत’ आयोजित केली होती, त्यात महासचिव प्रियंका गांधी-वढेरा सहभागी झाल्या होत्या. शेतकरी आंदोलनाचा केंद्रबिंदू सिंघू सीमेवरून गाझीपूरला सरकल्यानंतर आंदोलनाला मिळणारे राजकीय समर्थनही व्यापक होऊ लागले आहे. मात्र, ‘काँग्रेस व अन्य विरोधकांच्या सभांमुळे देशांतर्गत निवडणुकीच्या राजकारणावर वा भाजपच्या राजकीय भवितव्यावर कोणताही परिणाम होण्याची शक्यता नाही,’ असे तोमर यांनी ठामपणे सांगितले. कठीण काळ संपेल! केंद्रातील काँग्रेसप्रणीत तत्कालीन संयुक्त पुरोगामी आघाडी (यूपीए) सरकारविरोधात समाजसेवक अण्णा हजारे यांनी केलेल्या आंदोलनानंतर ‘यूपीए’ सरकारला लोकसभा निवडणुकीत सत्ता गमवावी लागली होती. हजारेंच्या आंदोलनाशी आत्ताच्या शेतकरी आंदोलनाशी तुलना केली जात असल्याच्या मुद्दय़ावर तोमर म्हणाले की, हजारेंचे आंदोलन जवळून पाहिलेले नसल्याने तुलना करणे योग्य ठरणार नाही. काही लोक अपप्रचार करून शेतकऱ्यांची दिशाभूल करत असल्याने शेतकरी आंदोलन करत आहेत. लोकशाही देशांमध्ये जनआंदोलने होत असतात. हा कठीण काळ संपेल व देश पुढे जाईल, असा आशावाद तोमर यांनी व्यक्त केला. First Published on February 12, 2021 12:03 am
https://www.loksatta.com/desh-videsh-news/greta-thunberg-farm-protest-toolkit-disha-ravi-arrests-rahul-gandhi-tweet-on-modi-govt-bmh-90-2401088/|… बोल कि सच जिंदा है अब तक; राहुल गांधींचा मोदी सरकारवर हल्लाबोल|काही घटना केल्या ट्विट|February 15, 2021 12:36 pm|शेतकरी आंदोलनासह वेगवेगळ्या मुद्द्यांवरून मोदी सरकारला घेरण्याचा प्रयत्न करणारे काँग्रेसचे नेते राहुल गांधी यांनी पुन्हा एकदा धारेवर धरलं आहे. पर्यावरणवादी कार्यकर्ती दिशा रवी हिला अटक करण्यात आल्यानंतर दिल्लीतील राजकारण तापलं आहे. काँग्रेससह विरोधी पक्षानी भाजपाला लक्ष्य केलं असून, राहुल गांधी यांनीही काही घटनांचा दाखल देत सरकारवर हल्लाबोल केला आहे. दिशा रवीला अटक केल्यानंतर राहुल गांधी यांनी सरकारवर निशाणा साधत गळचेपी केला जात असल्याचं आरोप केला आहे. राहुल गांधी यांनी काही घटनांच्या बातम्या ट्विट केल्या आहे. यात ग्रेटा थनबर्ग टूलकिट प्रकरणी अटक करण्यात आलेल्या दिशाच्या बातमीसह पत्रकाराला देण्यात आलेली धमकी व ट्विटरच्या कर्मचाऱ्यांना धमकावल्याची बातमीही ट्विट केली आहे. या तीन बातम्या ट्विट करत राहुल गांधी यांनी फैज अहमद फैज यांच्या कवितेतील ‘बोल कि लब आज़ाद हैं तेरे, बोल कि सच ज़िंदा है अब तक!’ओळी पोस्ट केल्या आहेत. त्याचबरोबर “ते (मोदी सरकार) घाबरले आहेत, पण देश घाबरलेला नाही. भारत गप्प बसणार नाही,” असा इशारा राहुल गांधी यांनी मोदी सरकारला दिला आहे. बोल कि लब आज़ाद हैं तेरे बोल कि सच ज़िंदा है अब तक! वो डरे हैं, देश नहीं! India won’t be silenced. — Rahul Gandhi (@RahulGandhi) दिशा रवी या कार्यकर्तीच्या अटकेवरून काँग्रेसच्या महासचिव प्रियंका गांधी यांनीही मोदी सरकारवर टीकास्त्र डागलं आहे. बंदूक असणारे एका निशस्त्र मुलीला घाबरले आहेत, अशी टीका प्रियंका गांधी यांनी केली आहे. “डरते हैं बंदूकों वाले एक निहत्थी लड़की से… फैले हैं हिम्मत के उजाले एक निहत्थी लड़की से,’ अशा शब्दात प्रियंका गाधी यांनी निशाणा साधला आहे. डरते हैं बंदूकों वाले एक निहत्थी लड़की से फैले हैं हिम्मत के उजाले एक निहत्थी लड़की से  — Priyanka Gandhi Vadra (@priyankagandhi) शेतकरी आंदोलनासंदर्भात टूलकिट तयार करण्यात आल्याचं दिल्ली पोलिसांनी म्हटलं होतं. त्यानंतर रविवारी (१४ फेब्रुवारी) पोलिसांनी दिशा रवी या तरुणीला या प्रकरणात अटक केली. तिच्या अटकेवरून देशातील राजकीय वातावरण तापलं आहे. पोलिसांच्या या कारवाईवरून विरोधकांनी मोदी सरकारवर टीका केली आहे. First Published on February 15, 2021 11:40 am
https://www.loksatta.com/manoranjan-news/prabhas-marriage-to-nri-businessman-daughter-ssj-93-2396271/|प्रभास करणार ‘या’ एनआरआय मुलीसोबत लग्न?|प्रभास करणार अरेंज मॅरेज?|February 8, 2021 08:56 am|दाक्षिणात्य चित्रपटसृष्टीतील मोस्ट हँडसम बॅचरल कोण असा प्रश्न विचारला तर सहाजिकच अभिनेता प्रभासचं नाव प्रथम घेतलं जाईल. बाहुबली या चित्रपटानंतर प्रभासची लोकप्रियता तुफान वाढली असून तरुणींमध्ये त्याची विशेष क्रेझ आहे. त्यामुळे कायमच सोशल मीडियावर आणि चाहत्यांमध्ये त्याच्या लग्नाची चर्चा रंगत असते. अनेकदा त्याचं नाव अभिनेत्री अनुष्का शेट्टीसोबतदेखील जोडलं गेलं. मात्र, प्रभास अनुष्कासोबत नव्हे तर एका एनआरआय मुलीसोबत करणार असल्याचं ‘बॉलिवूड लाईफ’च्या वृत्तात नमूद करण्यात आलं आहे. ‘बाहुबली’ हा चित्रपट प्रदर्शित झाला आणि प्रभास-अनुष्काच्या अफेअरची चर्चा रंगू लागली. या दोघांनी लग्न करावं अशी त्यांच्या चाहत्यांची प्रचंड इच्छा आहे. परंतु, प्रभास अनुष्कासोबत नाही तर एका एनआरआय मुलीसोबत लग्न करणार आहे. विशेष म्हणजे प्रभासचं लव्ह मॅरेज नसून अरेंज मॅरेज असल्याचं म्हटलं जात आहे. प्रभासची होणारी पत्नी अमेरिकत वास्तव्यास असून तिचे वडील एका सॉफ्टवेअर कंपनीचे मालक आहेत. प्रभास आणि या मुलीच्या कुटुंबीयांनी चर्चा करुन हे लग्न ठरवलं आहे. तसंच प्रभासनेदेखील या लग्नाला होकार दिला आहे. दरम्यान, प्रभास सध्या त्याच्या ‘राधेश्याम’ या चित्रपटाच्या प्रमोशनमध्ये व्यस्त आहे. या चित्रपटात त्याच्यासोबत पूजा हेगडे स्क्रीन शेअर करणार आहे. हा चित्रपट १४ फेब्रुवारी रोजी प्रदर्शित होणार असून त्याच्यानंतर प्रभासच्या लग्नाचा बार उडणार आहे. परंतु, अद्याप प्रभास किंवा त्याच्या कुटुंबीयांकडून या वृत्ताला दुजोरा मिळालेला नाही. First Published on February 8, 2021 8:52 am
https://www.loksatta.com/lokmanas-news/loksatta-readers-response-letter-abn-97-87-2398278/|उदारमतवादी दृष्टिकोन बाळगला तरच प्रगती शक्य|सत्ताधारी मंडळींना प्रत्येक बाजू काळ्या किंवा पांढऱ्या रंगाच्या चष्म्यातून बघायची सवय लागली आहे.|February 11, 2021 12:35 am|‘असुरक्षित राष्ट्रवादाचे सावट!’ हा मिलिंद मुरुगकर यांचा लेख (१० फेब्रुवारी) वाचला. सत्ताधारी पक्षाला समर्थन देणारे तेवढे ‘राष्ट्रभक्त’ आणि उर्वरित सर्व ‘राष्ट्रद्रोही’ अशी राष्ट्रवादाची व्याख्या सध्या प्रचलित आहे. त्यामुळे वेगळा विचार, वेगळी भूमिका मांडणाऱ्या व्यक्तींना समाजमाध्यमांवर ‘ट्रोलिंग’चा सामना करावा लागतो. सत्ताधारी मंडळींना प्रत्येक बाजू काळ्या किंवा पांढऱ्या रंगाच्या चष्म्यातून बघायची सवय लागली आहे. त्यामुळे या दोन्हीच्या मधल्या- करडय़ा रंगाचा उलगडा त्यांना होत नाही आणि संशयाने ते पछाडतात. रस्ते- वीज- पाणी- आरोग्य- रोजगार हे जनतेचे मूळ प्रश्न आहेत. पण राजकारणी मंडळी धर्म- वंश- जात- प्रांत- भाषा हे तुलनेने दुय्यम प्रश्न बागुलबुवाप्रमाणे जनतेपुढे उभे करतात. मतांचे पीक काढून निवडणुका जिंकण्यासाठी याचा शिताफीने वापर करतात. अर्थ- उद्योग- व्यापार- विज्ञान- तंत्रज्ञान यांत प्रगती करावयाची असेल तर कायदा व सुव्यवस्था अबाधित राखणे आवश्यक ठरते. त्यासाठी धार्मिक सलोखा व सामाजिक ऐक्य हवे. तसेच परदेशी गुंतवणूक आकर्षित करून औद्योगिक उत्पादन, संशोधन व विकासाच्या संधी निर्माण करण्यासाठीही असे पोषक वातावरण हवे. परंतु हे सर्व साध्य करण्यासाठी उदारमतवादी दृष्टिकोन बाळगणे आवश्यक आहे. भूतकाळातील चुका टाळून वर्तमानात आत्मविश्वासाने वावरणारी संस्कृतीच भविष्याचा वेध घेण्यास पात्र ठरते व चिरकाल टिकते. – डॉ. विकास इनामदार, पुणे विरोधकांची हेटाळणी करणे हे प्रगल्भतेचे लक्षण नव्हे ‘असुरक्षित राष्ट्रवादाचे सावट!’ हा मिलिंद मुरुगकर यांचा लेख (१० फेब्रुवारी) वाचला. आम्ही म्हणू तेव्हाच आणि आम्ही म्हणू त्याने देशभक्ती सिद्ध केली पाहिजे, अन्यथा तो देशातील नागरिक असला तरी देशद्रोही ठरवला जाऊ शकतो, असे आजचे आपल्या देशातील चित्र आहे. देशातील प्रत्येक नागरिकाला आपल्या देशाचा अभिमान आहेच, त्याचाच प्रत्यय मंगळवारी खुद्द गुलाम नबी आझाद यांनी दाखवून दिला. देशाच्या जडणघडणीत ज्यांनी महत्त्वाचे योगदान दिले आहे, त्यांनाच बदनाम करण्यासाठीचा अट्टहास भारतीय जनमानसाला पटणारा नाही. यापूर्वीच्या कुठल्याही राज्यकर्त्यांनी असा मार्ग अवलंबविला नव्हता वा त्यास खतपाणी घातले नव्हते. मात्र कोणीही सत्तेचा अमरपट्टा घेऊन आलेला नाही, आज नाही तर उद्या सत्तेची नशा उतरणारच याचे तारतम्य बाळगण्याची गरज आहे. २०१४ नंतरच्या काळात देशात एकोप्याची भावना वाढली की दुरावा वाढला, याचा गांभीर्याने विचार होणे गरजेचे आहे. भावना भडकावून वा राष्ट्रवादाचे भांडवल करून निवडणुका फार काळ जिंकता येणार नाहीत. आपल्या विरोधकांची हेटाळणी करणे, तुच्छ लेखणे ही प्रगल्भ राज्यकर्त्यांची लक्षणे नव्हेत. – अनंत बोरसे, शहापूर (जि. ठाणे) अवमूल्यन टाळायला हवे! ‘इये ‘आंदोलन’जीवियें..’ हे संपादकीय (१० फेब्रुवारी) वाचले. राष्ट्रपतींच्या अभिभाषणावर संसदेला संबोधित करताना पंतप्रधान नरेंद्र मोदी यांनी एका नव्या शब्दप्रयोगाला जन्मास घातले आहे, तो म्हणजे ‘आंदोलनजीवी’! मोदी एवढय़ावरच थांबले नाहीत, तर या कथित ‘आंदोलनजीवीं’ची संभावना परजीवी करून मोकळे झाले आहेत. एरवी ‘टुकडे टुकडे गँग, गुपकार गँग, पाकधार्जिणे विरोधक’ इत्यादी शब्दप्रयोगांचा झालेला उगम मागील सहा वर्षांच्या मोदी राजवटीत जनतेने बघितला आहेच. यात या ‘आंदोलनजीवी-परजीवी’ शब्दप्रयोगांची आता भर पडली आहे. ज्यांच्या साम्राज्याचा सूर्य कधी मावळत नाही अशी आख्यायिका बनून राहिलेल्या इंग्रजांना भारतीय राष्ट्रीय आंदोलनामुळेच भारतातून काढता पाय घ्यावा लागला, हे वास्तव आंदोलनजीवींना परजीवी संबोधताना मोदींनी लक्षात घेतलेले दिसत नाही. आणीबाणीविरोधातील आंदोलनातून आपले नेतृत्व आकारास आले, असे मोदी स्वस्तुतिसुमने उधळतात, ट्विटर माध्यमातून ‘जनआंदोलना’ची महती वर्णितात, गुजरातमधील नवनिर्माण आंदोलनाची आख्यायिका गातात, पण अण्णा आंदोलनामुळेच भाजप आज सत्तेवर आहे हे मात्र विसरतात. रामजन्मभूमी आंदोलनातून भाजपने कसा राजकीय लाभ मिळवला, याचे भान का राखले जात नाही? सरकारविरोधातील आंदोलकांना ‘आंदोलनजीवी-परजीवी’ असे संबोधून बदनाम करणे, त्यांची खिल्ली उडवणे आणि तेही पंतप्रधानपदावर बसलेल्या एका व्यक्तीकडून- हे या पदाचे अवमूल्यन करणे आहे, असे खेदाने म्हणावेसे वाटते. ते अवमूल्यन टाळायला हवे. – बाळकृष्ण शिंदे, पुणे उष्टे, खरकटे वगैरे.. ‘ओबीसी, तरुणांना आकर्षित करण्याची भाजपची रणनीती’ या शीर्षकाची बातमी (लोकसत्ता, १० फेब्रुवारी) वाचली. त्यात मुंबई, नवी मुंबई आणि कोकणात भाजपतील अनेकांना पक्षप्रवेश देऊन शिवसेना उमेदवारी देत असल्याबद्दल भाजपचे आमदार आशीष शेलार यांनी टीका केल्याचे वाचले. शेलार म्हणतात, ‘‘आमच्या ताटातील उष्टे, खरकटे खाऊन पोट भरण्याचे काम सध्या सुरू आहे.’’ मात्र, महाराष्ट्रातील २०१९ च्या विधानसभा निवडणुकीपूर्वी काँग्रेसचे राधाकृष्ण विखे-पाटील यांच्यासह राष्ट्रवादी काँग्रेस आणि अन्य विरोधी पक्षांतील नेत्या-कार्यकर्त्यांना भाजपमध्ये घेऊन त्यांना उमेदवारी दिली गेली, तेव्हा शेलार आता म्हणतात तो प्रकार भाजपने केला नव्हता का? वास्तविक सर्वच पक्ष तसे करतात, पण ‘आपले ठेवावे झाकून अन् दुसऱ्याचे पाहावे वाकून’ असा हा प्रकार झाला! आपण करतो तेच आणि तेवढेच चांगले, बाकीचे करतात ते वाईटच, असे समजण्याच्या वृत्तीलाच ‘पार्टी विथ डिफरन्स’ म्हणतात काय? – बेंजामिन केदारकर, विरार पश्चिम (मुंबई) हे शरम न वाटण्याच्या कुठल्या व्याख्येत बसते? ‘सरकारचे डोके फिरले आहे का? – देवेंद्र फडणवीस यांचा सवाल’ हे वृत्त (लोकसत्ता, ९ फेब्रुवारी) वाचले. ‘सेलेब्रिटीं’च्या ट्वीटबद्दल चौकशी करणार असल्याचे महाराष्ट्राचे गृहमंत्री अनिल देशमुख यांनी जाहीर केल्याने, त्यांच्यावर टीका करताना विरोधी पक्षनेते देवेंद्र फडणवीसांच्या टीकेची पातळी ‘डोके फिरले आहे का, शरम वाटते काय’ इतकी खाली घसरावी याचे आश्चर्य वाटते. आपल्या पक्षाच्या केंद्र सरकारची भलामण करणे वगैरे ठीक आणि तसे अपरिहार्यच! पण मग शरम वाटण्या-न वाटण्याच्याच मुद्दय़ावर बोलायचे असेल, तर कडाक्याच्या थंडी-वारा-पावसात आंदोलन करणाऱ्या शेतकऱ्यांवर थंड पाणी, अश्रुधुराचे फवारे मारणे, आंदोलकांना खलिस्तानी-दहशतवादी संबोधणे, आंदोलनात फूट पाडण्यासाठी विविध प्रकारच्या खेळ्या खेळणे, सरकार समर्थक अभिनेत्रीकडून आंदोलक शेतकऱ्यांविषयी अश्लाघ्य भाषेत करण्यात आलेल्या ट्वीट्सवर मौन बाळगणे, इतके करूनही आंदोलक शेतकरी जुमानत नाहीत म्हटल्यावर त्यांना अटकाव करण्याकरिता रस्ते खोदून ठेवणे, रस्त्यांवर बॅरिकेड्स उभारणे, मोठमोठे अणकुचीदार खिळे ठोकून ठेवणे.. हे सगळे शरम न वाटण्याच्या कुठल्या व्याख्येत बसते? बरे, इतका सगळा कडेकोट बंदोबस्त करूनही शेतकऱ्यांचे खरे तारणहार आम्हीच ही शेखी मिरवणे ही तर शरम न वाटण्याची परिसीमाच नव्हे का? – उदय दिघे, मुंबई एसटी महामंडळ ‘एअर इंडिया’च्याच वाटेवर.. ‘मॅक्सीकॅबला सरकारचे प्राधान्य; धोरण ठरविण्यासाठी समितीची स्थापना, एसटीतील संघटनांचा जोरदार विरोध’ हे वृत्त (लोकसत्ता, १० फेब्रुवारी) वाचले. राज्य परिवहन महामंडळाची दैन्यावस्था काही संपण्याची चिन्हे दिसत नाहीत. एके काळी राज्याच्या कानाकोपऱ्यांतील रस्त्यांवरून दिमाखात धावणाऱ्या एसटीची केविलवाणी अवस्था का झाली, हे समजायला काही फार मोठय़ा संशोधनाची गरज नाही. सरकारे बदलली तरी नियोजनशून्य राजकारणी व त्यांचे लाडके सनदी अधिकारी एसटीचे शोषण करण्यात आघाडीवर असतात. तीन महिन्यांचे वेतन होत नाही, ते थकते, मग दोन महिन्यांचे वेतन वितरण होते, मालमत्ता तारण ठेवून दोन हजार कोटींचे कर्ज काढणार वगैरे गोष्टी केल्या जातात; त्यावरून ‘एअर इंडिया’च्याच वाटेवर एसटी महामंडळाला धाडून कडेलोट होणार, हे स्पष्ट आहे. एसटी ही शासन व राजकारण्यांची मालमत्ता असल्याप्रमाणे त्यावर वाटेल तसा अव्यावसायिक पद्धतीने वरवंटा फिरवायचे काम जोपर्यंत थांबत नाही तोपर्यंत एसटी गाळातच रुतत जाणार. खेडेगावातील व लहान शहरांदरम्यान जवळच्या ५० किमी अंतरापर्यंतच्या मार्गासाठी छोटय़ा आकाराच्या, इंधन कार्यक्षम ‘मिनी बस’चे जाळे तातडीने निर्माण करणे अत्यंत आवश्यक आहे. मोठय़ा बसची किंमत, बांधणी, देखभाल, दुरुस्त्या, वाहतुकीतील खराब रस्ते, विरळ वस्ती, अडचणी व भारमान विचारात घेता, यापुढे मोठय़ा बस जवळच्या अंतरावर नेहमीच तोटय़ात राहणार आहेत. पण तरीही कोणत्या कारणास्तव मोठय़ा बसची खरेदी केली जाते, हे एकदा जनतेला समजायला हवे. – अभिजीत महाले, सिंधुदुर्ग पर्यावरण ना.. हवंय की!! पण.. ‘देवभूमीतील दैत्य!’ हे संपादकीय (९ फेब्रुवारी) वाचले. प्रत्येक रस्ता डांबराचा/ सिमेंटचा, प्रत्येक घरकुल (असे गोंडस शब्द हवेत!) सिमेंटचे, नाक्यापर्यंत जायलासुद्धा दुचाकी/चारचाकी हवीच, प्रत्येक होडी यांत्रिक हवी, पाणी काढायला प्रत्येक विहिरीवर पंप हवा, प्रत्येक घर नि प्रत्येक खोली प्रकाशाने झगमगणारी हवी, लागेल तेवढी अखंड वीज हवी, कारखान्यांतील यंत्रे अहोरात्र चालायला हवीत, भूक भागवण्यासाठी प्रचंड अन्न हवे, त्यासाठी पीक दामदुप्पट करणारे रासायनिक खत हवे, शेतात ट्रॅक्टर हवा, घरोघरी मातीच्या चुलीऐवजी गॅसच्या चुली अशी आधुनिक म्हण हवी, म्हणून ती गॅसची चूल प्रत्येक घरात हवी. पर्यावरण ना.. हवेय की, ते तर किती महत्त्वाचे निबंध लिहायला, भाषणबाजी करायला! पण वर म्हटले ते सर्व आधुनिक जीवनशैलीला पाहिजेच ना! ते तसे नसेल तर मग आपण घडय़ाळ्याचे काटे उलटे फिरवून, अश्मयुगात वगैरे नाही का जाणार! म्हणून मग नाइलाजाने दैत्यालाच हाताशी धरून काही वेळा काम करून घेतल्याशिवाय पर्याय काय? – मोहन गद्रे, कांदिवली (मुंबई) First Published on February 11, 2021 12:00 am
https://www.loksatta.com/maharashtra-news/will-congress-and-maharashtra-government-do-inquiry-of-these-celebrities-asks-bjp-leader-ram-kadam-by-sharing-screenshots-of-old-tweets-scsg-91-2396585/|“महाराष्ट्र सरकार या सेलिब्रिटींचीही चौकशी करणार का?”; भाजपा नेत्याने शेअर केले स्क्रीनशॉर्ट्स|चौकशीच्या नावाखाली देशासोबत उभ्या राहणाऱ्या लता मंगेशकर, सचिन तेंडुलकर, अक्षय कुमार यासारख्यांचा छळ करणार?|February 8, 2021 04:40 pm|दिल्लीच्या वेशीवर सुरु असलेल्या शेतकरी आंदोलनावर इंटरनॅशनल पॉप स्टार रिहानाने ट्विट केलं आणि देशभरात एकच चर्चा सुरु झाली. यानंतर अनेक खेळाडू तसंच बॉलिवूड सेलिब्रिटींनी ट्विट करत आपला देश विभागण्याचा प्रयत्न होत असून तसं होऊ देऊ नका असं आवाहन केलं होतं. मात्र यावेळी काही सेलिब्रिटींचं ट्विट हे समान असल्याने अनेकांच्या भुवया उंचावल्या होत्या. मोदी सरकारने ट्विट करण्यासाठी खेळाडू तसंच सेलिब्रिटींवर दबाव टाकल्याचा आरोप विरोधकांकडून करण्यात येत आहे. यादरम्यान राज्याचे गृहमंत्री अनिल देशमुख यांनी सेलिब्रिटींच्या ट्विटची चौकशी करणार असल्याचं सांगितलं आहे. दिल्लीच्या सीमांवर मागील दोन महिन्यांहून अधिक कालावधीपासून सुरु असणाऱ्या शेतकरी आंदोलनाचा मुद्दा अगदी आंतरराष्ट्रीय स्तरावर चर्चेत आल्यानंतर अनेक सेलिब्रिटींनी ट्विटरवरुन आपला देश विभागण्याचा प्रयत्न होत असल्याचं म्हणत हे प्रयत्न यशस्वी होऊ देऊ नका एकत्र राहा असं आवाहन केलं होतं. एकाच वेळी अनेक मान्यवरांच्या अकाऊंटवरुन असे ट्विट करण्यात आल्याने हे ट्विट चर्चेत आले होते. केंद्रातील मोदी सरकारने परराष्ट्र मंत्रालयाने दिलेल्या हॅशटॅग वापरुन मान्यवरांना ट्विट करण्यास सांगितल्याचा आरोपही करण्यात आला. मात्र आता या आरोपांची दखल घेत राज्याचे गृहमंत्री अनिल देशमुख यांनी या सेलिब्रिटींच्या ट्विटची चौकशी करणार असल्याचं स्पष्ट केलं आहे. यावरुन आता भाजपाने संताप व्यक्त केला आहे. भाजपाचे नेते राम कदम यांनी तर थेट आशापद्धतीने यापूर्वी ट्विट करणाऱ्या सेलिब्रिटींच्या ट्विटची यादी स्क्रीनशॉर्ट सहीत पोस्ट करत या सेलिब्रिटींच्या ट्विटचीही चौकशी करणार का असा प्रश्न ठाकरे सरकारला विचारला आहे. महाविकास आघाडीमधील मित्र पक्षांची व्हिडीओ कॉन्फरन्सिंगच्या माध्यमातून एक बैठक पार पडली. यामध्ये काँग्रेसकडून सेलिब्रिटींच्या ट्विटचा मुद्दा उपस्थित करण्यात आला. सेलिब्रिटींवर दबाव टाकण्यात आला होता याबद्दल माहिती घ्यावी अशी मागणी काँग्रेसने या बैठकीमध्ये केली. त्यावर अनिल देशमुख यांनी गुप्तहेर विभाग यासंबंधी तपास करणार असल्याची माहिती दिली आहे. यावेळी खासकरुन अक्षय कुमार आणि सायना नेहवालच्या ट्विटचा उल्लेख करण्यात आला. दोन्ही ट्विटमधील साधर्म्य आश्चर्यकारक असल्याचं सांगत यासंदर्भात बैठकीत चर्चा झाली. भाजपा आमदार राम कदम यांनी ट्विटरवरुन काही सेलिब्रिटींच्या ट्विटचे स्क्रीनशॉर्ट ट्विट केले आहेत. “काँग्रेस आणि महाराष्ट्र सरकारने डोळे उघडून या सर्व सेलिब्रिटी ट्विट्सकडेही पहावे. काँग्रेसच्या भाषेत सांगायचं झालं तर हे सर्व अगदी सारखे आहेत,” असं म्हणत राम कदम यांनी एक स्क्रीनशॉर्ट शेअर केला आहे. यामध्ये राम कदम यांनी अभिनेत्री सोनम कपूर, दिग्दर्शक अनुराग कश्यप, दिग्दर्शक-अभिनेता फरहान अख्तर, अभिनेत्री परिणिती चोप्रा, अभिनेता हृतिक रोशन, अभिनेता अली जफर, पत्रकार रविश कुमार, अभिनेत्री स्वरा भास्कर, काँग्रेस नेते हार्दिक पटेल यांच्यासहीत अन्य काही व्यक्तींना टॅग केलं आहे. कॉंग्रेस दल और महाराष्ट्र की सरकार ठीक से आंखे खोलकर ये सभी सिलेब्रिटीज के ट्वीट देखे , कॉंग्रेस की भाषा मे बिलकुल एक जैसे ही है,            — Ram Kadam – राम कदम (@ramkadam) अनेक सेलिब्रिटींना टॅग करत, “आता या सर्व सेलिब्रिटींचीं काँग्रेस आणि महाराष्ट्र सरकार चौकशी करणार का? की चौकशीच्या नावाखाली देशासोबत उभ्या राहणाऱ्या लता मंगेशकर, सचिन तेंडुलकर, अक्षय कुमार आणि सुनिल शेट्टी यासारख्यांचा छळ करणार? माफी मागत हा तुघलकी निर्णय सराकरने तातडीने परत घ्यावा,” अशी मागणी राम कदम यांनी केली आहे. छलावा करेगी ? माफी मांगते हुए तुगलकी फैसला तुरंत वापस ले    — Ram Kadam – राम कदम (@ramkadam) राम कदम यांनी पोस्ट केलेल्या ट्विटमध्ये अनेक सेलिब्रिटींनी बोलण्याच्या स्वातंत्र्यासंदर्भात ट्विट करताना एकच वाक्य ट्विट केल्याचं दिसत आहे. त्याचप्रमाणे अनेक सेलिब्रिटींनी महाराष्ट्राच्या मुख्यमंत्री कार्यालयाच्या अधिकृत ट्विटर हॅण्डलवरील करोनासंदर्भातील ८ एप्रिल रोजी मुख्यमंत्र्यांनी दिलेल्या भाषणातील मुद्द्यांचा समावेश असणारं ट्विट कोट करुन रिट्विट केल्याचं दिसत आहे. First Published on February 8, 2021 4:40 pm
https://www.loksatta.com/maharashtra-news/pasha-patel-criticise-delhi-farmer-protest-over-farm-laws-sgy-87-2397534/|दिल्लीत शेतकरी आंदोलनाच्या नावाखाली तमाशा सुरू- पाशा पटेल|"""शेतकरी आंदोलनाला राजकीय स्वरूप मिळालं आहे"""|February 9, 2021 09:28 pm|नवी दिल्लीतील शेतकरी आंदोलनाला राजकीय स्वरूप मिळालं आहे. आंदोलनाच्या नावाखाली तमाशा सुरू आहे अशी टीका राज्य कृषीमूल्य आयोगाचे माजी अध्यक्ष पाशा पटेल यांनी केली आहे. पाशा पटेल यांनी यावेळी शरद पवार कृषी कायद्यांवरील चर्चेदरम्यान शरद पवार राज्यसभेत उपस्थित का नव्हते? अशी विचारणादेखील केली आहे. ते कोल्हापुरात आयोजित पत्रकार परिषदेत बोलत होते. “दोन महिन्यांहून अधिक काळ राजधानीत आंदोलन सुरू आहे. केंद्र शासनाने सुरुवातीपासून शेतकऱ्यांशी आंदोलकांशी संवाद साधत त्यांच्या चारपैकी तीन मागण्या मान्य करूनही विरोध सुरू असून तो नेमका कशासाठी आहे याचे गमक कळलं नाही. शेतकरी नेत्यांना आंदोलनाच्या नावावरून तमाशा करण्यात रस आहे,” अशी टीका पाशा पटेल यांनी केली आहे. पाशा पटेल यांनी राष्ट्रवादी काँग्रेसचे अध्यक्ष शरद पवार यांच्यावरही टीकेची तोफ डागली. “शरद पवार राज्यसभेचे सदस्य आहेत. राज्यसभेमध्ये शेतकरी कायद्यांवर चर्चा सुरू होती त्यावेळी शरद पवार राज्यसभेत उपस्थित का नव्हते?,” असा प्रश्न त्यांनी विचारला आहे. “पृथ्वी संरक्षण चळवळ घेऊन मी देशभर फिरत आहे. पर्यावरणाचा समतोल राखणं महत्त्वाचं आहे. यासाठी केंद्रीय मंत्री नितीन गडकरी यांच्या सुधारित इंजिनाची वाहनं वापरण्याच्या आदेशाचे स्वागत करतो. वातावरण बदलामुळे नुकसान रोखण्यासाठी पिंपळ, वड, उंबर यासारखी पैसे आणि ऑक्सिजन मिळेल अशा झाडांची शेतकऱ्यांनी निवड केली पाहिजे. मांजरा व गोदावरी या नदी लातूर जिल्ह्यातून वाहत असूनही येथे पाण्याची टंचाई जाणवत आहे. त्याचे निराकरण करण्यासाठी दोन्ही नदीच्या किनारी चार हजार हेक्टर क्षेत्रात वीस हजार बांबूची झाडे लावण्याचा संकल्प केला,” असल्याचं पाशा पटेल यांनी नमूद केलं. First Published on February 9, 2021 9:28 pm
https://www.loksatta.com/desh-videsh-news/congress-should-be-proud-that-modi-is-doing-what-manmohan-singh-had-said-say-pm-modi-on-farmer-laws-scsg-91-2396360/|“तुम्हाला अभिमान वाटला पाहिजे की जे मनमोहन सिंग बोलले होते ते मोदीला करावं लागत आहे”; मोदींचा काँग्रेसचा टोला|कृषी कायद्यांवरुन मोदींनी केलं भाष्य|February 8, 2021 11:48 am|पंतप्रधान नरेंद्र मोदी यांनी आज राज्यसभेमध्ये राष्ट्रपतींच्या अभिभाषणाला उत्तर देणार ंभाषण केलं. यामध्ये मोदींनी अगदी करोनापासून ते केंद्र सरकारने लागू केलेल्या कृषी कायद्यांबद्दल अनेक गोष्टींवर भाष्य केलं. सध्या देशभरामध्ये वेगवेगळ्या भागांमध्ये सुरु असणारी शेतकरी आंदोलने, तसेच दिल्लीच्या सीमांवर कृषी कायद्यांना विरोध करण्यासाठी मागील दोन महिन्यांहून अधिक काळापासून सुरु असणारं शेतकरी आंदोलन या पार्श्वभूमीवर मोदींनी विरोधकांकडून होत असणाऱ्या टीकेचाही समाचार आपल्या भाषणात घेतला. यावेळी नव्या कृषी कायद्यांमधील तरतुदींबद्दल आक्षेप घेणाऱ्या आणि अनेक ठिकाणी आंदोलनांमध्ये सहभागी होणाऱ्या काँग्रेसलाही मोदींनी सुनावले. विशेष म्हणजे माजी पंतप्रधान आणि काँग्रेसचे ज्येष्ठ नेते मनमोहन सिंग यांच्या जुन्या वक्तव्याचा संदर्भ देत मोदींनी काँग्रेसला टोला लगावला. कृषी कायद्यासंदर्भातील भूमिका काँग्रेसने बदलली असून त्यांनी यू-टर्न घेतला आहे असं मोदी यांनी आपल्या भाषणात म्हटलं. तसेच काँग्रेस आंदोलनामध्ये सहभागी होत आहे याबद्दल काहीही आक्षेप नसला तरी त्यांनी शेतकऱ्यांनाही मागील अनेक वर्षांपासून असणारी यंत्रणा आता बदलण्याची गरज आहे हे ही सांगणं महत्वाचं होतं, असंही मोदींनी आपल्या भाषणात म्हटलं. पुढे बोलताना कृषी धोरणांसंदर्भात यू-टर्न घेणाऱ्यांसाठी आपण मनमोहन सिंग यांचं एक जुनं वक्तव्य वाचून दाखवत असल्याचं सांगत पंतप्रधान मोदींनी मनमोहन सिंग यांच्या जुन्या वक्तव्याचा संदर्भ दिला. यामध्ये मनमोहन सिंग यांनी शेतकऱ्यांना त्याचा माल विकण्याचा अधिकार नसल्याचं नमूद केलं होतं. मात्र शेतकऱ्यांना हा अधिकार मिळायला हवा तसेच कृषी बाजारपेठा अधिक खुल्या करण्याची गरज मनमोहन सिंग यांनी व्यक्त केली होती. कृषी बाजारपेठांना परावलंबी बनवणारी व्यवस्था बदलण्याचा आमचा उद्देश आहे असंही मनमोहन सिंग यांनी म्हटलं होतं, असा दाखला मोदींनी दिला. १९३० पासून असणाऱ्या कृषी मालविक्रीसंदर्भातील यंत्रणा नव्याने उभारण्याची गरज असल्याचे सांगताना मनमोहन सिंग यांनी म्हटल्याचंही मोदींनी सांगितलं. यावरुनच पुढे मोदींनी, “काँग्रेस माझं ऐकणार नाही किमान मनमोहन सिंग यांचं तर ऐकेल” असं म्हणत टोला लगावला. “आम्ही कृषी क्षेत्रात बदल करण्याचा निर्णय घेतला आहे. आहो उलट तुम्हाला (काँग्रेसला) अभिमान वाटला पाहिजे की जे मनमोहन सिंग बोलले होते ते मोदीला करावं लागत आहे असं तुम्ही म्हटलं पाहिजे,” असं म्हणतं मोदींनी काँग्रेसला सुनावलं. मोदींच्या या वक्तव्यानंतर भाजपा खासदारांनी टेबल वाजवून मोदींच्या या वक्तव्याचं समर्थन केलं. पंतप्रधान नरेंद्र मोदींनी नवीन कृषी कायद्यांमधील मूळ मुद्द्याबद्दल कोणी बोलत नसल्याचंही सांगितलं. कृषी कायद्याचा जो मूळ गाभा आहे त्याबद्दल कोणी बोलत नसून घाई घाईत कायदा संमत करण्यात आला वगैरे विषयांवर बोललं जात आहे. आहो, एवढं मोठं आपलं कुटुंब आहे तर थोडा गोंधळ होणारच. लग्नाच्या कार्यात नाही का एखादा पाहुणा पाहुणचार मिळाला नाही म्हणून नाराज होतो, तसाच प्रकार आहे हा. एवढं मोठं आपलं कुटुंब आहे तर थोडंफार असं होणार, असं म्हणत मोदींनी या कायद्याच्या मूळ मुद्द्यांवर चर्चा करण्याची गरज असल्याचं म्हटलं आहे. First Published on February 8, 2021 11:48 am
https://www.loksatta.com/desh-videsh-news/congress-rahul-gandhi-loksabha-pm-narendra-modi-farm-laws-sgy-87-2398932/|“हा देश फक्त चार लोक चालवतात,” लोकसभेत राहुल गांधी आक्रमक|"""बाजार समित्या बंद करण्याचा डाव""
"|February 11, 2021 05:59 pm|हा देश फक्त चार लोक चालवत असल्याचं काँग्रेस खासदार राहुल गांधी यांनी म्हटलं आहे. पंतप्रधान नरेंद्र मोदी यांनी बुधवारी लोकसभेत राष्ट्रपतींच्या अभिभाषणावरील चर्चेला उत्तर देत भाषण केल्यानंतर आज राहुल गांधी लोकसभेत आक्रमक झाल्याचं पहायला मिळालं. बाजार समित्या बंद करण्याचा डाव असल्याचा आरोप राहुल गांधी यांनी केला आहे. देशाचा कणा मोडण्याचा प्रयत्न केला जात असल्याचंही ते म्हणाले आहेत. यावेळी भाजपा खासदारांनी मोठ्या प्रमाणात सभागृहात गदारोळ घातला. “काही वर्षांपूर्वी ‘हम दो हमारे दो’ घोषणा देण्यात आला होती. करोना ज्याप्रमाणे दुसऱ्या रुपात आला आहे तसंच ही घोषणा आली आहे. हा देश चार लोक चालवतात ‘हम दो और हमारे दो’,” असा टोला राहुल गांधी यांनी लगावला. नरेंद्र मोदी हेतूबद्दल बोलले होते, मात्र त्यांचा हेतू फक्त आपल्या मित्रांची मदत करणं आहे असं राहुल गांधी यांनी यावेळी सांगितलं. भूक, बेरोजगारी आणि आत्महत्या हे तीन पर्याय आपण दिले आहेत असं उत्तरही त्यांनी नरेंद्र मोदींना दिलं. “कायदे लागू झाल्यानंतर देशातील शेतकरी, दुकानदार, छोटे व्यापारी यांचे व्यवसाय बंद होतील. फक्त दोन लोक देश चालवणार. अनेक वर्षांनी भारतातील लोक भूकबळीचे शिकार ठरतील. रोजगार मिळणार नाहीत. नोटबंदीपासून मोदींनी याची सुरुवात केली. गरीब, शेतकरी, मजुरांकडून पैसे घेऊन खिशात टाकण्याची योजना होती. नंतर जीएसटी…गब्बर सिंग टॅक्स आणला. नंतर पुन्हा तेच शेतकरी, व्यापारी, दुकानदारांवर आक्रमण केलं. करोना संकटात मजूर बसचं तिकीट मागत होते पण देण्यात आलं नाही” असं राहुल गांधी म्हणाले. Yesterday while addressing the House, PM said that the Opposition is talking about the agitation but not about the content and intent of Farm Laws. I thought I should make him happy today and speak on the content and intent of the laws: Congress MP Rahul Gandhi in Lok Sabha — ANI (@ANI) “आज आपला देश रोजगार निर्मिती करु शकत नाही. उद्याही रोजगार येणार नाहीत कारण सरकारने छोटे उद्योग, व्यापारी, मजूर, शेतकऱ्यांचं कंबरडं मोडलं आहे. हे शेतकऱ्यांचं नाही तर देशाचं आंदोलन आहे. शेतकरी अंधारात बॅटरी दाखवत आहेत. देश हम दो हमारे दो विरोधात उठणार आहे,” असा इशारा राहुल गांधी यांनी दिला. “शेतकरी, मजूर आणि छोट्या दुकानदारांना त्यांना त्यांच्या पैशांपासून दूर करु शकतील असं तुम्हाला वाटत असेल तर मी तुम्हाल लिहून देऊ इच्छितो की शेतकरी एक इंचही मागे हटणार नाही. शेतकरी, छोटे दुकानदार तुम्हाला हटवणार आहेत. तुम्हाला कायदे मागे घ्यावेच लागतील,” असं राहुल गांधी म्हणाले आहेत. There was a slogan for family planning ‘Hum do hamare do’. Like Corona comes back in a different form, this slogan has come back in a different form. Nation is run by 4 people – ‘Hum do hamare do’. Everyone knows their names. Whose govt is it, of ‘hum do, hamare do’: Rahul Gandhi — ANI (@ANI) “मी फक्त शेतकरी आंदोलनावर बोलणार आहे. जे २०० शेतकरी शहीद झाले त्यांना यांनी श्रद्धांजली वाहिली नाही. माझ्या भाषणानंतर दोन मिनिटांचं मौन बाळगणार आहे,” असं सांगत राहुल गांधी आणि काँग्रेस खासदारांनी शेतकऱ्यांना दोन मिनिटं उभं राहून श्रद्धांजली वाहिली. राहुल गांधींच्या भाषणावेळी सभागृहात मोठा गोंधळ झाला. काँग्रेस आणि भाजपाच्या खासदारांनी एकमेकांना नियम वाचून दाखवले. काँग्रेसच्या अधीरंजन चौधरी यांनी नियम वाचून दाखवत राहुल गांधी योग्य मुद्यावर बोलत असल्याचं सांगितलं. शेती हा बजेटमधील विषय असल्याने या विषयावर राहुल बोलत असल्याचं त्यांनी स्पष्ट केलं. तर दुसरीकडे भाजपाच्या खासदारांनी जर तुम्ही ४० टक्के माल हा अदानी, अंबानींच्या गोदामांमध्ये जातो असं सांगत आहात तर त्यासंदर्भातील पुरावा द्या अशी मागणी केली. ही आकडेवारी येते कुठून याचा खुलासा करा अशी मागणीही भाजपाच्या खासदारांनी केली. First Published on February 11, 2021 5:33 pm
https://www.loksatta.com/desh-videsh-news/movement-for-rights-not-for-change-of-power-rakesh-tikait-abn-97-2399966/|सत्ताबदलासाठी नव्हे, हक्कांसाठी आंदोलन!|शेतकरी नेते राकेश टिकैत यांची भूमिका|February 13, 2021 12:26 am|दिल्लीच्या वेशींवरील आंदोलन शेतकऱ्यांच्या हक्कांसाठी होत असून केंद्र सरकारने मागण्या मान्य केल्या तर आंदोलन थांबेल, अन्यथा शेतकरी घरी जाणार नाही, असा इशारा ‘भारतीय किसान युनियन’चे प्रवक्ते आणि आंदोलनातील प्रमुख नेते राकेश टिकैत यांनी दिला. नवे कायदे रद्द करा आणि किमान आधारभूत मूल्याचा कायदा करा, मग शेती क्षेत्रातील दीर्घकालीन प्रश्नांवर समिती नेमा, अशी सूचनाही टिकैत यांनी केली. गेले दोन महिने सुरू असलेल्या आंदोलनाचा राजकीय वापर होऊ दिलेला नाही. केंद्रात सत्ताबदल करणे, हा आंदोलनाचा हेतू नसल्याचेही टिकैत यांनी ‘लोकसत्ता’ला दिलेल्या मुलाखतीत स्पष्ट केले. * केंद्र सरकार शेतकऱ्यांशी चर्चा करायला तयार आहे. मग, संघटना नेते केंद्राला प्रस्ताव का देत नाहीत? टिकैत : आम्हीदेखील केंद्राशी चर्चा करायला तयार आहोत. आम्ही प्रस्ताव यापूर्वीच दिले आहेत. आता प्रस्ताव केंद्र सरकारकडून आला पाहिजे. त्याशिवाय, पुढील संवाद होऊ शकत नाही. केंद्राने शेतकरी संघटनांना आमंत्रण देऊन चर्चा पुन्हा सुरू करावी. केंद्राने तोडगा आज काढावा, नाही तर १० दिवसांनी वा दोन वर्षांनी.. तोडगा निघेपर्यंत आंदोलन होणारच. * आमंत्रण कोणी-कोणाला द्यायचे हा प्रतिष्ठेचा मुद्दा बनला आहे का? – शेतकरी संघटनांनी प्रतिष्ठेचा मुद्दा बनवलेला नाही. आम्ही कधीही चर्चा करायला तयार आहोत. आत्ता केंद्र सरकार शेतकऱ्यांना नोटिसा पाठवत आहे, त्यांच्याविरोधात कारवाई करत आहे. शेतकऱ्यांना तुरुंगात टाकले जात आहे. केंद्र सरकार चर्चा करण्याच्या मन:स्थितीत दिसत नाही. केंद्र आंदोलकांवर दबाव टाकण्याच्या मागे लागले आहे. असे असेल तर चर्चा कशी होणार? केंद्राने चर्चेसाठी पोषक वातावरण निर्माण करावे, मग चर्चा होईल. * चर्चा पुढे कशी जाईल? – किमान आधारभूत मूल्याचा कायदा करा, नवे तीन कायदे रद्द करा, मग, केंद्र सरकार आणि शेतकरी यांचे प्रतिनिधित्व असणारी समिती स्थापन करता येईल. या समितीत शेतीविषयक सगळ्या मुद्दय़ांवर चर्चा करून दीर्घकालीन तोडगा काढता येऊ शकेल. * समिती नेमण्याचा प्रस्ताव केंद्रानेच दिला होता.. – केंद्र समिती नेमून मागण्यांवर तडजोड करू पाहात आहे. आम्ही म्हणतो की मागण्या मान्य करा मग, समिती नेमा. वीज दुरुस्ती विधेयक, ट्रॅक्टर मोर्चात सहभागी झालेल्यांविरोधात दाखल झालेले गुन्हे अशा अनेक मुद्दय़ांवर सरकारला चर्चा करावी लागेल. शेती क्षेत्रातील व्यापक समस्यांचे निराकरणासाठी समिती हवी. * मग, कोंडी फुटणार कशी? – कोंडी फुटण्याचा प्रश्न येतोच कुठे? केंद्राने कायदे केले, त्याचा कोणाला फायदा झाला? आमच्या मागण्या मान्य करा, आंदोलन थांबेल. * महापंचायतींना गर्दी होत असली तरी हा पाठिंबा कमी होण्याचा धोका आहे.. – देशात भुकेचा व्यापार होऊ नये यासाठी आम्ही आंदोलन करत आहोत. आता शेतकरी सरकारपुढे मान तुकवणार नाही. त्यामुळे आम्हाला मिळणारा पाठिंबा कमी होणार नाही. जिथं भाकरीचा प्रश्न असतो तिथं पाठिंबा मिळतो. हमीभावाचा प्रश्न देशभरातील शेतकऱ्यांचा आहे. * जयप्रकाश नारायण यांच्या देशव्यापी आंदोलनानंतर सत्तापरिवर्तन झाले होते, शेतकरी आंदोलनात ही ताकद आहे का? – लोकांवरील अत्याचार वाढतात, सरकारची चुकीची धोरणे वाढतात तेव्हा आंदोलन होतात. आमच्या आंदोलनामुळे सरकार बदलेल की नाही हे माहिती नाही. आमच्या आंदोलनाचा हेतू सरकार बदलण्याचा नाही. * आंदोलन आता राजकीय होऊ लागले आहे, असे वाटते का? – आंदोलन राजकीय बनवलेले नाही. सत्ताधारी भाजपने आमच्या मागण्या मान्य कराव्यात. आम्ही त्यांना धन्यवाद देऊ आणि घरी जाऊ. कोणी राजकीय आंदोलन करत असेल तर, आम्ही काही करू शकत नाही. इथं पत्रकार आंदोलनाची माहिती मिळवण्यासाठी येतात, राजकीय व्यक्ती मतांचे राजकारण करण्यासाठी येत असतील. प्रत्येकाचे आपापले उद्दिष्ट असते. इथे कोणीही यावे पण, आमच्या व्यासपीठावरून त्यांना आम्ही राजकारण करू दिलेले नाही. * २ ऑक्टोबपर्यंत आंदोलन करणार? – २ ऑक्टोबर २०१८ रोजी इथे गाझीपूर सीमेवर केंद्राने आंदोलक शेतकऱ्यांना मारहाण केली होती, अश्रुधुराचा वापर करून दिल्लीत येण्यापासून रोखले होते. त्या प्रसंगाची आठवण म्हणून आम्ही २ ऑक्टोबरला इथे कार्यक्रम घेतो. त्यापूर्वी केंद्राने तोडगा काढला तर, आम्ही इथून परत जाऊ. कार्यक्रमासाठी पुन्हा येऊ. पण, तोडगा निघाला नाही तर २ ऑक्टोबर नंतरदेखील आंदोलन सुरू राहील! * देशव्यापी दौरा करणार? – मी देशभर फिरणार आहे. २० फेब्रुवारीला यवतमाळला जाहीर सभा होणार आहे. देशभरातून या आंदोलनाला पाठिंबा मिळाला आहे. इथे गाझीपूर सीमेवर तुम्हाला फक्त उत्तर प्रदेशमधील शेतकरी दिसतात का? ते वेगवेगळ्या राज्यांतून आलेले आहेत. २० फेब्रुवारी रोजी यवतमाळमध्ये.. यवतमाळ :  शेतकरी आंदोलनाचे नेते राकेश टिकैत हे २० फेब्रुवारीला यवतमाळ येथे शेतकऱ्यांची महापंचायत घेणार आहेत. संयुक्त किसान मोर्चातर्फे यवतमाळात ही महापंचायत आयोजित करण्यात येत आहे. विशेष म्हणजे, उत्तर भारताबाहेरील ही पहिलीच महापंचायत आहे. यवतमाळ जिल्ह्य़ात शेतकरी आत्महत्यांचे प्रमाण अधिक आहे. त्यामुळेच टिकैत यांनी यवतमाळची निवड केली असावी, अशी चर्चा आहे. First Published on February 13, 2021 12:26 am
https://www.loksatta.com/desh-videsh-news/country-proud-of-every-sikh-pm-modi-dmp-82-2396362/|शीख समाजाने देशासाठी भरपूर काही केलं आहे – पंतप्रधान मोदी|शीख समाजाच्या योगदानाचा भारताला अभिमान|February 8, 2021 12:15 pm|पंतप्रधान नरेंद्र मोदी यांनी आज राज्यसभेमध्ये बोलताना शीख समाजाचे कौतुक केले. “शिखांनी जे योगदान दिले, त्याचा भारताला अभिमान आहे. शीख समाजाने देशासाठी भरपूर काही केलं आहे” असे पंतप्रधान मोदी म्हणाले. गुरु साहिब यांचे शब्द आणि आशिर्वाद आमच्यासाठी अनमोल आहेत, असे मोदींनी सांगितले. “त्यांच्याबद्दल जी भाषा वापरली जाते, त्यांची दिशाभूल करण्याचा जो प्रयत्न केला जातोय, त्याचा कोणालाही फायदा होणार नाही” असे मोदी म्हणाले. नवीन कृषी कायदे रद्द करण्याच्या मागणीसाठी मागच्या दोन महिन्यांपासून दिल्लीच्या सीमेवर सुरु असलेल्या आंदोलनामध्ये पंजाब राज्यातील शेतकऱ्यांचा मोठया प्रमाणावर समावेश आहे. पंजाबमधील शेतकऱ्यांबद्दल मोदी सरकार असंवेदनशीलता दाखवत असल्याचा आरोप होत आहे. त्या पार्श्वभूमीवर पंतप्रधान नरेंद्र मोदी यांनी आज शीख समाजाचे कौतुक  केले. गेल्या दोन महिन्यांपासून कृषी कायद्याविरोधात शेतकरी आंदोलन सुरू आहे. नवे कायदे रद्द करण्याची मागणी शेतकऱ्यांकडून केली जात असून, विरोधकांकडूनही मागणी केली जात आहे. कृषी कायद्याच्या मुद्द्यावरून सरकारवर होत असलेल्या टीकेवर पंतप्रधान नरेंद्र मोदी यांनी मौन सोडलं. पंतप्रधानांनी कृषी मंत्र्यांनी उपस्थित केलेल्या प्रश्नांचा हवाला देत विरोधकांना प्रत्युत्तर दिलं. “अध्यक्ष महोदय, अनेक आव्हानं आहेत. पण, समस्येचा भाग व्हायचं की, समाधानाचा? हे आपल्याला ठरवावं लागेल. छोटी रेषा आहे. जर समस्येचा भाग बनलो तर राजकारण होईल. समाधानाचा भाग झालो तर राष्ट्राच्या धोरणाला चार चाँद लागतील. वर्तमान पिढीबरोबरच नव्या पिढीचाही विचार करणं, हे आपलं दायित्व आहे. समस्या आहेत, पण सोबत काम केलं तर निश्चित यश मिळवू,” असा विश्वास मोदींनी व्यक्त केला. First Published on February 8, 2021 12:15 pm
https://www.loksatta.com/maharashtra-news/when-did-sharad-pawar-played-cricket-asks-sadabhau-khot-scsg-91-2396633/|“कुस्तीगीर परिषदेचे अध्यक्ष असणारे शरद पवार कधी कुस्ती खेळलेत का?”|"""पवारांचं सचिनबद्दलचं ते विधान ऐकून थोडा वेळ हसू आलं"""|February 8, 2021 05:50 pm|रयत क्रांती संघटनेचे नेते आणि आमदार सदाभाऊ खोत यांनी शेतकरी आंदोलनावरुन राष्ट्रवादी काँग्रेसचे सर्वेसर्वा आणि राज्यसभेचे खासदार असणाऱ्या शरद पवार यांच्यावर टीका केलीय. राष्ट्रवादी काँग्रेसचे अध्यक्ष असणारे शरद पवार हे कधी क्रिकेट खेळले होते का?, असा खोचक प्रश्न खोत यांनी विचारला आहे. शरद पवार यांनी सचिन तेंडुलकरने इतर क्षेत्रांसंदर्भात वक्तव्य करताना काळजी घेण्याची गरज आहे असा सल्ला दिला होता. अमेरिकन पॉप गायिका रिहानाच्या ट्विटनंतर अनेक भारतीय सेलिब्रिटींनी केलेल्या ट्विटवरुन राजकारण चांगलच तापलं आहे. याचवरुन बोलताना खोत यांनी थेट पवारांवर निशाणा साधालाय. साताऱ्यामध्ये पत्रकारांशी संवाद साधताना खोत यांनी पवारांच्या भूमिकेवरुन प्रश्न उपस्थित केले. सचिनच्या ट्विटवर राष्ट्रवादीच्या अध्यक्षांनी दिलेली प्रतिक्रिया हस्यास्पद असल्याचा टोला खोत यांनी लगावला. “सचिनच्या ट्विटवर पवरांनी ज्याला ज्या क्षेत्रातलं कळतं त्यातलं त्याने बोलावं असं विधान केल्याचं ऐकून थोडा वेळ हसू आलं,” असं खोत यांनी म्हटलं आहे. शऱद पवार कधी क्रिकेट खेळले होते का?, सध्या ते कुस्तीगीर परिषदेचे अध्यक्ष आहेत तर ते कधी कुस्ती खेळले आहेत का?, असा प्रश्नही खोत यांनी यावेळी विचारला. असे अनेक विषय आहेत ज्यामध्ये अनेकांना मला सोडून दुसऱ्यांना काही यातलं कळत नाही असं वाटतं. अशापद्धतीने इतरांना कमी लेखण्याची पद्धत काही लोकांनी राज्यात सुरु केलीय. हे असं वागणं योग्य नसून नवीन नेतृत्वासाठी हे असं वागणं हे हानीकारक असल्याचा टोलाही खोत यांनी लगावला. “महाराष्ट्र सरकार या सेलिब्रिटींचीही चौकशी करणार का?”; भाजपा नेत्याने शेअर केले स्क्रीनशॉर्ट्स चौकशीच्या नावाखाली देशासोबत उभ्या राहणाऱ्या लता मंगेशकर, सचिन तेंडुलकर, अक्षय कुमार यासारख्यांचा छळ करणार?     — LoksattaLive (@LoksattaLive) पॉप स्टार रिहानाचाही खोत यांनी आपल्या खास शैलीमध्ये समाचार घेतला. रिहानाने काहीतरी ट्विट केलं आहे. तिला भारतातील शेतकऱ्यांचा कळवळा आलाय. ती ज्या खंडात राहते तिथं काही लोकं अर्धपोटीच रोहातत. त्यासंदर्भातही तिने ट्विट करायला हवं होतं, असा टोला खोत यांनी रिहानाच्या ट्विटबद्दल बोलताना लगावला आहे. शनिवारी पुण्यात कार्यक्रमासाठी हजर असलेल्या पावर यांना मान्यवरांनी केलेल्या ट्विटसंदर्भात पत्रकारांशी प्रश्न विचारला. त्यावर उत्तर देताना, “लता मंगेशकर आणि सचिन तेंडुलकरांच्या प्रतिक्रियांवर अनेक सामान्य लोक तीव्रपणे व्यक्त होत आहेत. आपले क्षेत्र सोडून बाकी विषयांवर बोलताना काळजी घ्यावी असा माझा सचिनला सल्ला राहील,” असं पवार म्हणाले होते. “भारताच्या सार्वभौमत्वाशी तडजोड अजिबात मान्य नाही. बाह्यशक्ती फक्त पाहू शकतात पण हस्तक्षेप करु शकत नाहीत. भारतीयांना भारत माहित आहे आणि तेच भारताबद्दल ठरवतील. देश म्हणून आपण सर्व एकत्र राहूया” असे टि्वट सचिन तेंडुलकरने केले होते. सचिन तेंडुलकरने हे टि्वट करताना #IndiaTogether #IndiaAgainstPropaganda हे दोन हॅशटॅगही दिले आहेत. First Published on February 8, 2021 5:46 pm
https://www.loksatta.com/explained-news/explained-what-is-a-toolkit-how-use-it-greta-thunberg-toolkit-case-disha-ravi-arrest-bmh-90-2401200/|समजून घ्या : टूलकिट म्हणजे काय? ते कशासाठी आणि कसं वापरतात?|'टूलकिट'चा काय होतो परिणाम?|February 16, 2021 03:55 pm|बंगळुरूतील २२ वर्षीय पर्यावरणवादी कार्यकर्ती दिशा रवी हिला दिल्ली पोलिसांनी टूलकिट प्रकरणात अटक केली. तिने शेतकरी आंदोलनासंदर्भातील टूलकिट संपादित करून बदल केले आणि पुढे पाठवली. जी नंतर ग्रेटा थनबर्गनेही ट्विट केली होती, असा आरोप तिच्यावर आहे. दिशाच्या अटकेनंतर देशातील राजकारण चांगलंच तापलं आहे. तर दुसरीकडे अनेकांच्या मनात टुलकिटबद्दल अनेक प्रश्न निर्माण झाले आहेत. टूलकिट नेमकी कशासाठी असते आणि त्यात काय असतं, असे प्रश्नही उपस्थित होऊ लागले आहेत. कृषी कायदे रद्द करा, अशी मागणी करत दिल्लीत शेतकऱ्यांनी आंदोलन सुरू केलं. आंदोलनाला दोन महिने उलटले, तरी सरकारकडून ठोस आश्वासन मिळत नसल्यानं शेतकऱ्यांनी प्रजासत्ताक दिनी ट्रॅक्टर रॅली काढली. त्यात हिंसाचार उफाळला आणि सरकारनं आंदोलन स्थळी अधिक निर्बंध घातले. यावर आंतरराष्ट्रीय स्तरावर पडसाद उमटले. यात पर्यावरणवादी कार्यकर्ती ग्रेटा थनबर्गने शेतकऱ्यांना समर्थन दिलं. त्याचबरोबर शेतकरी आंदोलनासंदर्भात एक टूलकिटही ट्विट केली होती. जी नंतर डिलीट करण्यात आली. दिल्ली पोलिसांनी टूलकिट प्रकरणात गुन्हा दाखल केल्यानंतर त्याची चर्चा झाली. दिशाच्या अटकेनंतर हा मुद्दा चांगलाच ऐरणीवर आला. जगाच्या वेगवेगळ्या भागात सातत्यानं आंदोलन होत असतात. मग ते अमेरिकेतील black lives matter असो वा लॉकडाउन विरोधी आंदोलन… पर्यावरणाशी निगडित climate strike campaign असो किवा दुसरं कुठलं आंदोलन. अशा स्वरूपाची आंदोलन करताना त्याचा एक कृती कार्यक्रम (action points) तयार केला जातो. आंदोलन आणखी पुढच्या टप्प्यावर नेणं वा तीव्र करणं करण्याच्या उद्देशानं हे तयार केलं जातं. ज्यामध्ये हा कृती कार्यक्रम (action points) नोंदवण्यात येतो, त्याला टूलकिट असं म्हटलं जातं. आंदोलनाची पोस्टर वा पत्रक अनेकदा बघायला मिळतात. ज्यात लोकांना आवाहन केलं जातं. त्याचच सोशल मीडियातील स्वरूप म्हणजे टूलकिट असते. ज्या लोकांच्या सहभागामुळे आंदोलनाची तीव्रता आणखी वाढू शकते वा त्यांची मदत आंदोलनासाठी होऊ शकेल अशा लोकांना टूलकिट शेअर केली जाते. टूलकिट आंदोलनाच्या रणनीतीचा एक भागच असते, असंही म्हणता येईल. आंदोलकांमध्ये समन्वय साधण्याचं काम टूलकिटच्या माध्यमातून केलं जातं. त्याचबरोबर आंदोलनासंदर्भात काय लिहिलं जाऊ शकतं. कोणते हॅशटॅग वापरायला हवे. कोणत्या वेळेत ट्विट केल्यास फायदा होऊ शकतो आणि कुणाचा उल्लेख ट्विटमध्ये वा फेसबुक पोस्टमध्ये केल्यास प्रभावी ठरेल, अशी माहिती असते. सोशल मीडियावर अनेकवेळा आपल्याला वेगवेगळे हॅशटॅग ट्रेडिंगमध्ये असल्याचं बघायला मिळतं. एकाचवेळी अनेकांनी ट्विट करून तो हॅशटॅग वापरल्यानं हा परिणाम दिसून येतो. टूलकिटच्या माध्यमातून लोकांना समर्थन देण्याचं आवाहन करण्याबरोबरच त्या आंदोलनासंदर्भातील हॅशटॅग वापरून ट्विट करण्याचं आवाहन केलं जातं. आंदोलनासंदर्भातील हॅशटॅग चर्चेत आल्यानंतर सोशल मीडियावरील लोकांचं याकडे लक्ष वेधलं जातं. महत्त्वाचं म्हणजे टूलकिट फक्त आंदोलनासाठीच वापरली जाते असं नाही. तर राजकीय पक्षांकडून मोठ्या कंपन्यांकडूनही त्याचा वापर केला जातो. विविध कार्यक्रमा प्रसंगी, अभियानावेळी वा एखाद्या घटनेनंतर टूलकिटचा वापर केला जातो. First Published on February 15, 2021 1:13 pm
https://www.loksatta.com/vishesh-news/article-on-resolution-without-strategic-courage-abn-97-2398294/|धोरणात्मक धाडसाविना संकल्प..|कृषी क्षेत्र, शेतकऱ्यांचा उल्लेख अर्थमंत्र्यांनी वारंवार केला, मात्र कोणताही महत्त्वाचा धोरणात्मक निर्णय घेणे टाळले.|February 11, 2021 12:08 am|  एकीकडे अर्थ मंत्रालयाने वाढते अन्न अनुदान कमी करणे गरजेचे असल्याचे सांगायचे आणि दुसरीकडे अर्थमंत्र्यांनी वाढणाऱ्या शेतमाल खरेदीचे समर्थन करायचे- या अनाकलनीय सरकारी पवित्र्यात; कृषी क्षेत्रापुढील दीर्घकालीन समस्या सोडवण्यासाठी धोरणात्मक निर्णय यंदाच्या अर्थसंकल्पात घेतले गेले नाहीत.. या वर्षी दिल्लीच्या सीमांवर शेतकरी आंदोलन करत असताना अर्थसंकल्प सादर होणार होता. त्यामुळे साहजिकच अर्थसंकल्पात कृषी क्षेत्राला मध्यवर्ती स्थान असेल अशी अपेक्षा होती. अर्थमंत्री निर्मला सीतारामन कृषी क्षेत्रासमोरील दीर्घकालीन समस्या सोडवण्यासाठी धोरणात्मक निर्णय घेतील आणि त्याला आर्थिक तरतुदीची जोडही देतील, असा आशावाद होता. तो फोल ठरला. कृषी क्षेत्र, शेतकऱ्यांचा उल्लेख अर्थमंत्र्यांनी वारंवार केला, मात्र कोणताही महत्त्वाचा धोरणात्मक निर्णय घेणे टाळले. परिस्थिती ‘जैसे थे’च ठेवली, ज्यामुळे समस्याही टिकून आहेत. याचा फटका केवळ शेतकऱ्यांना बसत नसून त्याबरोबरच सरकारचे आर्थिक गणितही बिघडत आहे. याचे कारण अन्न अनुदान (फूड सबसिडी) दरवर्षी वाढतच चालले आहे. गोरगरिबांना स्वस्तामध्ये अन्नधान्य मिळावे आणि पिकांना दर मिळावा यासाठी भारतीय अन्न महामंडळाची स्थापना झाली. महामंडळ शेतकऱ्यांकडून आधारभूत किमतीने अन्नधान्य विकत घेऊन स्वस्तामध्ये समाजातील दुर्बल घटकांना पुरवत होते. आर्थिक सुबत्ता येऊ लागली तसे रेशनिंगचे अन्नधान्य घेणाऱ्यांचा टक्का कमी झाला. मात्र अन्नधान्याच्या उत्पादनात वाढ झाल्याने रेशनिंग व्यवस्थेसाठी गरज आहे त्यापेक्षा अधिक अन्नधान्य महामंडळाला मागील काही वर्षांत खरेदी करावे लागत आहे. कारण महामंडळाने खरेदी केली नाही तर खुल्या बाजारात गहू, तांदळाचे दर कोसळतील. त्यामुळे किमान आधारभूत किमतीचा शेतकऱ्यांना आधार मिळावा यासाठी दरवर्षी खरेदी वाढत चालली आहे. मात्र अतिरिक्त खरेदी केलेल्या अन्नधान्याचे काय करायचे, हा सरकारपुढे मोठा प्रश्न आहे. जागतिक व्यापार संघटनेच्या नियमानुसार याची निर्यात करता येत नाही. अन्न अनुदान २०१३-१४ मध्ये ९२ हजार कोटी होते. ते वाढून चालू वर्षी चार लाख २२ हजार कोटी झाले. शेतकऱ्यांमध्ये रास्त भीती.. त्यामुळे अर्थसंकल्पात हे अनुदान कमी करण्यासाठी अर्थमंत्री ठोस पावले उचलतील अशी अपेक्षा होती. प्रत्यक्षात त्यांनी काँग्रेस सत्तेवर असताना गहू, तांदूळ, कापूस आणि कडधान्ये यांची किती खरेदी होत होती आणि त्यामध्ये विद्यमान सरकारने कशी घसघशीत वाढ केली आहे याचा पाढा वाचला. किमान आधारभूत किमतीने होणारी सरकारी खरेदी बंद होणार नसल्याचा विश्वास आंदोलक शेतकऱ्यांना देण्याचा अप्रत्यक्षपणे त्यांनी प्रयत्न केला, जो अयशस्वी ठरला. एकीकडे अर्थ मंत्रालयाने वाढते अन्न अनुदान कमी करणे गरजेचे असल्याचे सांगायचे आणि दुसरीकडे अर्थमंत्र्यांनी वाढणाऱ्या शेतमाल खरेदीचे समर्थन करायचे, हे अनाकलनीय होते. सर्व शेतमाल सरकारने खरेदी करणे अपेक्षित नाही. तसे केले तर सरकार कर्जबाजारी होऊन ही व्यवस्थाच कोसळेल. त्यामुळे खुल्या बाजारात शेतकऱ्यांना आधारभूत किमतीएवढा किंवा त्यापेक्षा अधिक दर मिळेल याची तरतूद करणे अपेक्षित असते. तसे आयात-निर्यात धोरण सरकारला राबवावे लागते. गरज पडल्यास एखाद्या पिकाचे अधिक उत्पादन व्हावे यासाठी प्रोत्साहन किंवा कमी व्हावे यासाठी धोरणात्मक निर्णय घ्यावे लागतात. मात्र, याकडे मागील सात वर्षे सातत्याने दुर्लक्ष झाले. त्यामुळे अनुदान वाढत गेले, ते आता सरकारला तातडीने कमी करायचे आहे. मात्र कसे ते सुचत नाही. त्यातूनच नवीन कृषी कायदे करण्यात आले. खासगी व्यापारी सरकारची जबाबदारी आपल्या डोक्यावर घेतील का, यासाठी चाचपणी सुरू झाली. सरकार आधारभूत किमतीने होणारी खरेदी बंद करेल ही रास्त भीती शेतकऱ्यांमध्ये पसरली आणि आंदोलन बळावले. सध्या गरज आहे ती शेतकरी स्वत:हून गहू आणि तांदळाचे उत्पादन कमी करून तेलबियांचे उत्पादन कसे वाढवतील यासाठी प्रयत्न करण्याची. कृषी मंत्रालयाने यासाठी राष्ट्रीय तेलबिया कार्यक्रमासाठी अर्थ मंत्रालयाकडे १९ हजार कोटी रुपयांची मागणी केली होती. अर्थसंकल्पात त्यासाठी तरतूद करण्यात आली नाही. आत्मनिर्भरतेच्या गप्पा आपण मारत असलो तरी दुसरीकडे खाद्यतेलाची आयात वाढतच आहे. २०१३ मध्ये खाद्यतेलाच्या आयातीसाठी ५७ हजार कोटी रुपये खर्च पडले होते. २०२० मध्ये आयातीसाठी जवळपास ७५ हजार कोटी रुपये खर्च झाले. खाद्यतेलाचे दर वाढल्याने या वर्षी कदाचित ९० हजार कोटी रुपये खर्ची पडतील. कृषी क्षेत्रामध्ये पायाभूत सुविधा निर्माण करण्यासाठी आयात होणाऱ्या अनेक वस्तूंवर अर्थमंत्र्यांनी अधिभार (सेस) लावला. मात्र, त्याचा विनियोग कसा होणार हे नीट सांगितले नाही. मागील चार वर्षांत सरकारने खाद्यतेलावरील आयात शुल्क वाढवले. त्यातून सरकारला दरवर्षी जवळपास ३५ हजार कोटी रुपये मिळतही आहेत. मात्र त्यातील लहानसा भागही सरकारने तेलबियांना प्रोत्साहन देण्यासाठी दिला नाही. प्रचलित बाजार समित्यांना स्पर्धा व्हावी यासाठी तशाच पद्धतीच्या आणखी बाजार समित्यांची मोठय़ा शहरांत निर्मिती करण्याची गरज आहे. त्यासाठी संकल्पात तरतूद नाही. केवळ अस्तित्वात असलेल्या बाजार समित्यांना बळकट करण्यासाठी तुटपुंजी तरतूद करण्यात आली आहे. खतांची समस्या अन्नाबरोबरच खतांसाठी दिले जाणारे अनुदान सरकारला कमी करायचे आहे. मात्र त्यासाठी अप्रिय निर्णय घेण्याची सरकारची तयारी नाही. देशात सर्वाधिक खप युरियाचा होतो. परंतु शेतकरी नाराज होतील या भीतीपोटी सरकारने युरियाच्या किमतींमध्ये वाढ करणे दशकभरापासून टाळले आहे. खतांसाठी देण्यात येणाऱ्या एकूण अनुदानातील केवळ एकतृतीयांश हिस्सा २०१०-११ मध्ये युरियासाठी खर्ची पडत होता. युरियाचे दर न वाढवता स्फुरद आणि पालाश यांचे दर वाढविण्यास सुरुवात केल्याने आता अनुदानातील दोनतृतीयांश हिस्सा युरियासाठी खर्च होतो. अप्रत्यक्षपणे सरकारने युरियाच्या वापराला प्रोत्साहन दिल्याने जमिनीचा पोत खराब होत चालला आहे. या अर्थसंकल्पात युरियाचे दर वाढवून स्फुरद आणि पालाशचे दर कमी केले असते तर खतांवरील अनुदान तेवढेच राहिले असते; मात्र शेतकऱ्यांना युरियाचा कमी वापर करण्यासाठी प्रोत्साहित करता आले असते. जमिनीचा पोत सुधारण्यास त्यामुळे मदत झाली असती. खते आणि अन्न अनुदान यासाठी मोठय़ा प्रमाणात निधी लागत असल्याने कृषी संशोधनासाठी मागील अनेक वर्षे पुरेसा निधी उपलब्ध करून दिला जात नाही. आपल्याकडे आता जवळपास सर्वच पिकांची उत्पादकता वाढणे बंद झाले आहे. पर्यायाने शेतकऱ्यांना नफा कमी मिळत असल्याने ते आधारभूत किमतीमध्ये वाढ करण्याची मागणी करत आहेत. इतर देशांमध्ये जनुकीय बदल करून विकसित झालेले (जीएम) वाण वापरत शेतकरी अधिक उत्पादन घेत आहेत. भारतात मात्र कापूस वगळता इतर पिकांमध्ये जीएम पिकांना परवानगी नाही. सरकारचे त्याबाबतचे धोरण स्पष्ट नाही. दुसरीकडे, हवामान बदलाचा पिकांच्या उत्पादकतेवर विपरीत परिणाम होत आहे. त्यामुळे अतिपाऊस अथवा पावसामध्ये मोठा खंड पडला तरी टिकून राहतील अशा जाती विकसित होणे आणि त्याचा प्रसार होणे गरजेचे आहे. जीएम बियाण्यांबाबत वाद असल्याने तूर्तास किमान हायब्रिड (संकरित) जाती विकसित व्हाव्यात यासाठी प्रयत्न करणे गरजेचे आहे. मात्र ते होताना दिसत नाही. खासगी बियाणे उत्पादक कंपन्याही सरकारच्या धरसोड धोरणांमुळे मोठय़ा प्रमाणात गुंतवणूक करण्यास तयार नाहीत. निर्यातीच्या संधी कृषी आणि संलग्न क्षेत्राच्या निर्यातीमध्ये २०१३-१४ पासून एका डॉलरचीही वाढ झालेली नाही. आता जागतिक बाजारात सोयाबीन, मका, गहू, तांदळापासून ते कापसापर्यंत सर्वच वस्तूंच्या पिकांच्या किमती वाढताहेत. त्यामुळे त्याचा फायदा घेत देशातील अतिरिक्त उत्पादन निर्यात करण्याची, गरज पडल्यास निर्यातीसाठी गव्हासारख्या पिकाला अनुदान देण्याची गरज आहे. सर्व शेतमाल दर पडतील म्हणून सरकारने विकत घेण्याऐवजी, तो विकत घेण्याची वेळच येणार नाही यासाठी धोरण आखण्याची गरज आहे. या वर्षीच्या अर्थसंकल्पात तसा कुठलाच धोरणात्मक निर्णय झाला नाही. राज्यांना विश्वासात न घेता केंद्र सरकार कृषी कायदे करू शकते; मात्र कृषी क्षेत्रामध्ये आवश्यक बदल घडवायचे असतील तर राज्य सरकारांना विश्वासात घ्यावे लागेल. विस्तार यंत्रणा ही राज्य सरकारांच्या अखत्यारीत येते. मोदी यांनी २०२२ पर्यंत शेतकऱ्यांचे उत्पन्न दुप्पट करण्याचे जाहीर केले आहे. ते अशक्य भासते. पीक पद्धतीमध्ये बदल घडवण्यासाठी धोरणात्मक निर्णय घेतल्याशिवाय, निर्यातीला चालना दिल्याशिवाय आणि संशोधनासाठी पुरेशी तरतूद केल्याशिवाय उत्पन्नात भरघोस वाढ शक्य नाही. या तिन्ही बाबींकडे दुर्लक्ष करत अर्थमंत्र्यांनी केवळ प्रचलित व्यवस्थेला ‘जैसे थे’ ठेवण्यावर भर दिला. यामुळे अनुदानाचा बोजा वाढत जाणार आहे. या वर्षी वित्तीय तूट मोठय़ा प्रमाणात वाढूनही त्याकडे करोनामुळे पतमानांकन संस्था दुर्लक्ष करतील. मात्र येत्या काळात सरकारला वित्तीय तूट ही कमीच करावी लागेल. ती करण्यासाठी मग अचानकच खत आणि अन्नधान्यासाठी देण्यात येणाऱ्या अनुदानात घसघशीत कपात करणे भाग पडेल. अचानक मोठे अप्रिय निर्णय घ्यावे लागतील. ज्यामुळे शेतकऱ्यांमध्ये रोष वाढेल. त्यामुळे ती वेळ येऊ नये यासाठी आत्तापासूनच प्रयत्न करण्याची गरज होती. जे अर्थसंकल्पात झाले नाही. लेखक कृषी-अर्थकारणाचे अभ्यासक आहेत rajenatm@gmail.com First Published on February 11, 2021 12:08 am
https://www.loksatta.com/desh-videsh-news/amit-shah-says-age-sex-profession-doesnt-matter-in-culpability-of-crime-pmw-88-2404531/|Disha Ravi Arrest : अमित शहा म्हणतात, ‘गुन्हा ठरवताना वय महत्त्वाचं नसतं!’|दिशा रवीच्या वयावरून दिल्ली पोलिसांना लक्ष्य केलं जात असताना अमित शहांनी दिल्ली पोलिसांची पाठराखण केली आहे.|February 19, 2021 05:18 pm|टूलकिट प्रकरणावरून देशात सुरू असलेल्या चर्चेवर केंद्रीय गृहमंत्री अमित शाह यांनी आपली प्रतिक्रिया दिली आहे. या प्रकरणात २२ वर्षांच्या दिशा रवीला अटक करण्यात आल्यानंतर त्यावरून दिल्ली पोलिसांना लक्ष्य केलं जात होतं. त्याविषयी बोलताना अमित शहांनी दिल्ली पोलिसांचं समर्थन केलं आहे. ‘दिल्ली पोलीस या प्रकरणाचा योग्य पद्धतीने तपास करत आहेत. गुन्हा किंवा गुन्हेगार ठरवण्यामध्ये संबंधित व्यक्तीचं वय, लिंग किंवा व्यवसाय महत्त्वाचा कसा ठरू शकतो? या घटकांवरून गुन्ह्याचं स्वरूप कसं ठरवता येईल?’ असा सवाल अमित शहांनी उपस्थित केला आहे. दिशा रवीच्या वयामुळे दिल्ली पोलिसांच्या कारवाईवर टीका केली जात आहे. शेतकरी आंदोलनाच्या आडून कट-कारस्थान करण्यासाठीच्या कथित टूलकिट प्रकरणावरून गेल्या काही दिवसांपासून देशातलं राजकारण ढवळून निघालं आहे. स्वीडीश पर्यावरण कार्यकर्ती ग्रेटा थनबर्ग हिने हे टूलकिट ट्वीट केल्यानंतर हा वाद सुरू झाला. हे टूलकिट २६ जानेवारीला राजधानी दिल्लीत झालेल्या हिंसाचारासाठीची पूर्वतयारी होती या संशयावरून ग्रेटा थनबर्ग, दिशा रवी, शंतनु मुळूक, निकिता जेकब हे आरोपीच्या पिंजऱ्यात आहेत. यावेळी त्यांनी माध्यमांवर देखील टीका केली. ‘हा कसला ट्रेंड आहे, जिथे एखाद्या गुन्ह्याबद्दल बोलताना लोकं संबंधित व्यक्तीचं वय, व्यवसाय किंवा लिंगाविषयी बोलत आहेत? असे अनेक २२ वर्षीय लोकं आत्तापर्यंत अटक झाले असतील. दिल्ली पोलिसांनी काही पुराव्यांच्या आधारावरच अटक केली असेल’, असं ते म्हणाले. १५ फेब्रुवारीला दिशा रवीला तिच्या बंगळुरूमधल्या राहत्या घरातून अटक करण्यात आली होती. ग्रेटा थनबर्गने ट्वीट केलेल्या टूलकिटचा काही भाग संपादित केल्याचा आरोप तिच्यावर आहे. गुन्हेगारी कारस्थान आणि देशद्रोहाचा गुन्हा यासंदर्भात दिल्ली पोलिसांनी दाखल केला आहे. दिशाची ५ दिवसांची पोलीस कोठडी संपल्यानंतर तिला पुन्हा ३ दिवसांच्या न्यायालयीन कोठडीत पाठवण्यात आलं आहे. First Published on February 19, 2021 4:50 pm
https://www.loksatta.com/lokprabha/petrol-and-diesel-price-hike-coverstory-dd70-2404290/|इंधन दराचा भडका सामान्यांची होरपळ|तेलनिर्मिती करणाऱ्या राष्ट्रांनी त्यांच्या उत्पादनात कपात केल्याने आंतरराष्ट्रीय तेल बाजारात दरवाढ झाली आहे.|February 19, 2021 01:30 pm|फेब्रुवारीच्या पहिल्या आठवडय़ापासूनच इंधनतेल आणि स्वयंपाकाचा गॅस अर्थात एलपीजीच्या किमती वाढण्यास सुरुवात झाली. १ फेब्रुवारी रोजी एक लिटर पेट्रोलसाठी ८६.३० रुपये, तर एक लिटर डिझेलसाठी ७६.४८ रुपये मोजावे लागत होते. हाच दर गुरुवारी देशभरात अनेक ठिकाणी एक लिटर पेट्रोलसाठी तब्बल १०० रुपयांवर पोहोचला. मध्य प्रदेश आणि महाराष्ट्रात प्रीमिअम पेट्रोलचे दर प्रति लिटर १०० रुपयांपर्यंत, तर साध्या पेट्रोलचे दर ९७ रुपयांपर्यंत पोहोचले आहेत. २०२१ या नव्या वर्षांमध्ये केवळ दीड महिन्यात आतापर्यंत तब्बल २१ वेळा लहान-मोठी इंधन दरवाढ झाली आहे. २०१० साली मनमोहन सिंग सरकारने पेट्रोलच्या किमतींवरील सरकारी नियंत्रण उठवले; तर २०१४ साली नरेंद्र मोदी सरकारने डिझेलवरील नियंत्रण उठवले. साहजिकच सरकारतर्फे तेल कंपन्यांना मिळणारी सबसिडीही संपली. त्यानंतर खरे तर आंतरराष्ट्रीय इंधन बाजारपेठेतील दरांच्या चढ-उतारानुसार प्रत्यक्ष देशभरातील इंधन दरातही चढ-उतार होणे अपेक्षित होते. मात्र सरकारने उठवलेले नियंत्रण केवळ तांत्रिक ठरले, त्याचा जनतेला प्रत्यक्ष फायदा झालाच नाही. कारण अप्रत्यक्षपणे इतर करांच्या माध्यमातून सरकार त्यावर नियंत्रण ठेवूनच आहे. २०१७ साली तर सरकारने दर तीन महिन्यांनी इंधन  दराचा पुनर्विचार करण्याचा घालून दिलेला शिरस्ताही मोकळा केला, त्यामुळे आता पेट्रोल आणि डिझेलचे दर तेल कंपन्यांच्या मार्फत दरदिवशी निश्चित केले जातात, त्याला सामोरे जाण्याची ग्राहकांचीही मानसिकता असते. मात्र या खेपेस गेले नऊ दिवस सातत्याने दरवाढ होतेच आहे. एरवी एलपीजीचे दर त्यामानाने स्थिर असतात. मात्र १ फेब्रुवारी रोजी एलपीजी सिलेंडरच्या दरात (१४.२ किलो) २५ रुपयांनी वाढ करण्यात आली. त्यानंतर लगेचच पंधरवडय़ात १४ व १५ फेब्रुवारीच्या मध्यरात्री ५० रुपयांनी अतिरिक्त दरवाढ करण्यात आली. त्यामुळे आता स्वयंपाकाच्या गॅस सिलेंडरचे दर ७७० रुपयांवर पोहोचले आहेत. तेलनिर्मिती करणाऱ्या राष्ट्रांनी त्यांच्या उत्पादनात कपात केल्याने आंतरराष्ट्रीय तेल बाजारात दरवाढ झाली आहे. याशिवाय येमेनमधील संघर्षांचे ढगही पेट्रोल दरवाढीस कारणीभूत असल्याचे दिसते. साहजिकच त्यामुळे भारताचा आयात खर्च खूप मोठय़ा प्रमाणावर वाढला असून त्याचा थेट भार आता सामान्य भारतीयांवर आला आहे. गेल्या वर्षी एप्रिल महिन्यात असलेल्या दराच्या तब्बल तिप्पट प्रतिबॅरल दरवाढ आंतरराष्ट्रीय बाजारपेठेत झाली आहे. बुधवारी तमिळनाडूतील एका तेल व गॅस प्रकल्पाच्या उद्घाटनप्रसंगी केलेल्या भाषणात पंतप्रधान नरेंद्र मोदी यांनी इंधन दराच्या भडक्याला यापूर्वीचे सरकार दोषी असल्याचा ठपका ठेवला. भारताची इंधन आयात कमी करण्यासाठी त्या सरकारने (म्हणजे काँग्रेसप्रणीत यूपीए सरकारने) प्रयत्न केले नाहीत, असा आरोप त्यांनी केला. वस्तुत: गेल्या मार्च महिन्यात जगभरातील अनेक देशांमध्ये कोविडकाळात टाळेबंदी सुरू झाल्यानंतर जगभरातील इंधनाच्या मागणीत घट झाली, त्याच वेळेस अमेरिकेच्या इंधनासाठीच्या मध्यपूर्वेतील अवलंबित्वही शेल इंधनामुळे कमी झाले. परिणामी सर्वच प्रमुख तेल कंपन्यांच्या उत्पादनात घट झाल्यानंतर जगभरात इंधनाचे दर कोसळले. त्याचा थेट फायदा ग्राहकांना होणे अपेक्षित होते. मात्र आपल्याकडे केंद्र सरकारने इंधनावर असलेले कर- उपकर वाढविल्याने त्याचा फायदा ग्राहकांना झालाच नाही. आपल्याकडे इंधन दरावरील उठवलेले सरकारी नियंत्रण हे त्यामुळे केवळ तांत्रिक आणि एक-दिशा मार्गाने जाणारे ठरते. त्याचा फायदा केवळ आणि केवळ सरकारलाच, ग्राहकांची पोतडी रिकामीच अशी अवस्था आहे. गेल्या वर्षी कोविडकाळात तब्बल ८२ दिवस इंधन दरात कोणताही बदल झाला नाही. प्रत्यक्षात आंतरराष्ट्रीय बाजारपेठेतील दर खूपच घसरलेले होते. त्या काळात त्याचा फायदा ग्राहकांना झाला नाही आणि आता मात्र आंतरराष्ट्रीय बाजारपेठेतील दर चढे आहेत असे कारण पुढे करत दरवाढ अटळ असल्याचे सरकारतर्फे सांगितले जात आहे. साहजिकच गेल्या काही दिवसांत सातत्याने होत असलेल्या या इंधन दरवाढीमुळे ट्रक व मालवाहतुकीच्या दरामध्ये तातडीने मोठी वाढ झाली आहे. जानेवारी महिन्यातच ट्रक व मालवाहतूक दरामध्ये ६ ते ८ टक्के दरवाढ करण्यात आली होती. फेब्रुवारीच्या पहिल्या पंधरवडय़ात पेट्रोल- डिझेल दरवाढीनंतर २-२.५ टक्के दरवाढ  करण्यात आली. याच महिन्यात मालवाहतुकीची दरवाढ आता साडेचार टक्कय़ांवर पोहोचली आहे. परिणामी याचा फटका बसल्याने जीवनावश्यक वस्तूंसोबत एकूणच दरवाढ झाली असून त्यामुळे आधीच कोविडमुळे बिघडलेले सामान्यांचे आर्थिक गणित आता पुरते कोलमडणार आहे. याशिवाय मालवाहतूकदारांच्या संघटनांनी आता चक्का जाम आंदोलनाचे शस्त्र हाती घेणार असे जाहीर केले आहे. मात्र महिनोन्महिने सुरू असलेल्या शेतकरी आंदोलनानंतरही फारसा फरक न पडलेल्या बहुमतातील मोदी सरकारवर त्याचा फारसा परिणाम होणार नाही, असेच चित्र आहे. गेल्या काही महिन्यांत तर सरकारने एलपीजी गॅस सिलेंडरवर ते किती सबसिडी देतात याची आकडेवारीही प्रसिद्ध करणे बंद केले आहे. अलीकडे तर राज्यसभेत विचारण्यात आलेल्या या संदर्भातील प्रश्नाच्या उत्तरातही सरकारने सबसिडीचा आकडा देणे टाळले. सबसिडीचे आकडेही आंतरराष्ट्रीय बाजारपेठेतील किमतीच्या चढ/उतारांवर अवलंबून असतील एवढीच माहिती केंद्रीय पेट्रोलियममंत्री धर्मेद्र प्रधान यांनी राज्यसभेत दिली होती. केरोसीनसाठी देण्यात येणारी सबसिडी उज्ज्वला योजना सुरू केल्यानंतर सरकारने बंद केली आहे. तरीही केरोसीन वापरणाऱ्यांची संख्या अद्याप मोठीच आहे. त्याच्या दरवाढीचा फटकाही अखेरीस ग्राहकांपर्यंत येऊन पोहोचणार आहे. पूर्वी पेट्रोल-डिझेल-केरोसीन किंवा स्वयंपाकाच्या गॅसच्या दरांमध्ये वाढ झाली की, विरोधी पक्ष रस्त्यावर उतरलेला असायचा आणि सरकारसाठी ते मोठेच आव्हान ठरायचे. यात सामान्य मध्यमवर्गीयांचा समावेश खूप मोठय़ा प्रमाणावर असायचा, मध्यमवर्गीयच थेट रस्त्यावर उतरायचे. गेल्या काही दिवसांत प्रमुख विरोधी पक्ष असलेल्या काँग्रेसबरोबरच सीपीआय आदी राजकीय पक्षांनीही इंधन दरवाढीविरोधात आंदोलने केली आहेत आणि त्याची व्याप्तीही वाढते आहे. मात्र या राजकीय आंदोलनांमध्ये सामान्य मध्यमवर्गीय मात्र फारसा दिसत नाही. त्याने अस्वस्थेनंतरही शांत राहणेच पसंत केले आहे आणि त्याचे हे शांत राहाणेच विद्यमान सरकारच्या पथ्यावर पडले आहे. शिवाय लोकसभेच्या निवडणुकांना अद्याप तीन वर्षे आहेत, त्यामुळे सध्या तरी केंद्र सरकार इंधन दराने होरपळलेल्या जनतेकडे लक्ष देऊन काही पावले उचलेल, असे चित्र नाही. त्यामुळे आधीच कोविडमुळे कंबरडे मोडलेला सामान्य नागरिक आता इंधन दरवाढीच्या भडक्याने होरपळेल असे चित्र आहे! केंद्र सरकारने अबकारी करामध्ये तर राज्य सरकारांनी विक्री करामध्ये वाढ केली आहे. ही वाढ अनेक ठिकाणी पेट्रोल व डिझेलच्या सरासरी मूळ किंमतीच्या अनुक्रमे तब्बल १८० आणि १४१ टक्के एवढी जबरदस्त आहे! First Published on February 19, 2021 1:30 pm
https://www.loksatta.com/desh-videsh-news/municipal-corporation-in-punjab-undisputed-dominance-of-the-congress-abn-97-2403244/|पंजाबमध्ये भाजपचा धुव्वा|पालिका निवडणुकांमध्ये काँग्रेसचे निर्विवाद वर्चस्व|February 18, 2021 12:20 am|  शेतकरी आंदोलकांचे केंद्रस्थान असलेल्या पंजाबमध्ये स्थानिक स्वराज्य संस्थांच्या निवडणुकांमध्ये सत्ताधारी काँग्रेसने निर्विवाद वर्चस्व राखले. सातपैकी सहा महापालिका जिंकणारा काँग्रेस पक्ष सातव्या महापालिकेत सर्वात मोठा पक्ष ठरला असून, १०९ पैकी बहुतांश नगरपालिकांतही पक्षाने बाजी मारली आहे. या निवडणुकीत भाजपसह शिरोमणी अकाली दल, आम आदमी पक्षाचा धुव्वा उडाला. भटिंडा, होशियारपूर, कपूरथळा, अभोर, बाटला व पठाणकोट या महापालिकांमध्ये काँग्रेसने विजय मिळवला. मोगा महापालिकेत या पक्षाला बहुमतासाठी सहा जागा कमी पडल्या. भटिंडा महापालिकेत ५३ वर्षांनी प्रथमच काँग्रेसच्या महापौराचा मार्ग मोकळा झाला आहे. मोगा, होशियारपूर, भटिंडा तसेच पठाणकोट या महापालिका पूर्वी अकाली-दल भाजप युतीकडे होत्या. आता दोन्ही पक्ष स्वतंत्र लढले. अकाली दल कृषी कायद्यांच्या मुद्दय़ावर राष्ट्रीय लोकशाही आघाडीतून बाहेर पडला आहे. अभोर, बाटला तसेच कपूरथला येथे प्रथमच महापालिका निवडणूक झाली. नगरपालिका निवडणुकीतही १०९ पैकी बहुतांश जागा जिंकत कॉंग्रेसने विरोधकांचा धुव्वा उडवला. एकूण १,८१७ प्रभागांपैकी कॉंग्रेसने १,१०२ प्रभागांमध्ये विजय मिळवला. शिरोमणी अकाली दलाने २५२़, आम आदमी पक्षाने ५१़, भाजपने २९, बसपने ५ प्रभागांमध्ये विजय मिळवला असून, इतर प्रभागांमध्ये अपक्षांनी बाजी मारली. शेतकऱ्यांच्या आंदोलनाला पाठिंबा देणाऱ्या काँग्रेसमध्ये या निवडणुकांच्या निकालामुळे नवचैतन्य पसरले आहे. या आंदोलनातील बहुतांश शेतकरी पंजाब व हरियाणातील आहेत. एका वर्षांवर येऊन ठेपलेल्या पंजाब विधानसभा निवडणुका पुन्हा जिंकून सत्ता कायम राखण्याचे काँग्रेसचे प्रयत्न आहेत. पालिका निवडणुकीत भाजपबरोबरच शिरोमणी अकाली दल आणि आम आदमी पक्षाला फटका बसला. या निवडणुकीत आम आदमी पक्ष मोठय़ा ताकदीने उतरला होता. मात्र, या पक्षाची कामगिरी अपेक्षेपेक्षा कमी नोंदवण्यात आली. भाजप, शिरोमणी आणि ‘आप’ यांसारख्या पक्षांच्या ‘नकारात्मक राजकारणाला’ जनतेने नाकारले आहे. आम्ही विकासाच्या मुद्दय़ावर निवडणुका लढलो. या विजयामुळे अधिक परिश्रम करण्यासाठी आमच्या कार्यकर्त्यांना बळ मिळेल, अशी प्रतिक्रिया पंजाब काँग्रेसचे अध्यक्ष सुनील जाखड यांनी व्यक्त केली.   भाजपचे वर्चस्व राहिलेल्या पठाणकोटमध्ये काँग्रेसने बाजी मारली. पठाणकोट महापालिकेत काँग्रेसने ५० पैकी ३७ जागा जिंकल्या. भाजपला केवळ ११ जागाच जिंकता आल्या. पूर्वीचा मित्रपक्ष असलेल्या अकाली दलाबरोबर भटिंडा, होशियारपूरमध्ये असलेली सत्ताही भाजपने गमावली. First Published on February 18, 2021 12:20 am
https://www.loksatta.com/desh-videsh-news/who-is-disha-ravi-climate-activist-arrested-in-greta-thunberg-toolkit-case-dmp-82-2401218/|देशात ज्या २१ वर्षाच्या मुलीची चर्चा आहे, ती दिशा रवी कोण आहे?|केजरीवालांपासून अन्य नेते जिच्या अटकेचा विरोध करतायत, ती दिशा रवी आहे तरी कोण?|February 15, 2021 04:36 pm|पर्यावरण संवर्धनासाठी कार्य करणाऱ्या २१ वर्षीय दिशा रवीच्या अटकेनंतर सामाजिक, राजकीय क्षेत्रातून तीव्र प्रतिक्रिया उमटत आहेत. अनेक नेत्यांनी दिशा रवीच्या अटकेला विरोध केला आहे. ग्रेटा थनबर्ग टूलकिट प्रकरणात सहभागी असल्याच्या आरोपावरुन दिशाला शनिवारी बंगळुरुमधूनअटक करण्यात आली. दिशा रवी ‘टूलकिट गूगल डॉक्युमेंट’ची संपादक आहे. ‘टूलकिट गूगल डॉक्युमेंट’ बनवण्यात व त्याचा प्रसार करण्याच्या कारस्थानात तिची मुख्य भूमिका आहे, असा दावा दिल्ली पोलिसांनी केला आहे. केंद्र सरकारच्या तीन नव्या कृषी कायद्यांना विरोध करणाऱ्या शेतकऱ्यांसाठी हे टूलकिट बनवण्यात आले होते. ग्रेटा थनबर्गने सुद्धा शेतकरी आंदोलनाला पाठिंबा देताना हे टूलकिट शेअर केले होते. या ‘टूलकिट’मधील माहिती ‘पोएटिक जस्टिस फाऊंडेशन’ या खलिस्तान समर्थक गटाशी संबंधित असल्याचे दिल्ली पोलिसांच्या प्राथमिक चौकशीतून स्पष्ट झाले होते. दिशा रवीला पाच दिवसांची पोलीस कोठडी सुनावण्यात आली आहे. दिशा रवीला झालेली अटक हा लोकशाहीवरील हल्ला असल्याचे दिल्लीचे मुख्यमंत्री अरविंद केजरीवाल यांनी म्हटलं आहे. – दिशा रवीने बंगळुरुच्या खासगी कॉलेजमधून बॅचलर ऑफ बिझनेस अ‍ॅडमिनिस्ट्रेशनमध्ये पदवी घेतली आहे. – पर्यावरण कार्यकर्ती असणारी २१ वर्षीय दिशा रवी ‘फ्रायडेज फॉर फ्युचर इंडिया’ या ग्रुपची संस्थापक सदस्य आहे. – ‘फ्रायडेज फॉर फ्युचर इंडिया’ ही ऑगस्ट २०१८ मध्ये सुरु झालेली एक चळवळ आहे. ग्रेटा थनबर्गने पर्यावरण बदलाच्या विषयावर आंदोलन सुरु करुन, जगाचे लक्ष या महत्त्वाच्या मुद्याकडे वेधले, त्यावेळी ‘फ्रायडेज फॉर फ्युचर इंडिया’ ही चळवळ सुरु झाली. – माझ्या आजी-आजोबांकडे पाहून मला पर्यावरण संवर्धनासाठी काम करण्याची प्रेरणा मिळाली, असे दिशाने मुलाखतीत सांगितले होते. माझे आजी-आजोबा शेतकरी होते, पर्यावरणातील बदलांमुळे शेतीवर होणाऱ्या परिणामांमुळे त्यांना संघर्ष करताना मी पाहिले आहे. – पर्यावरण बदलाचा शेतीवर विपरित परिणाम होतोय, याची त्यावेळी मला कल्पना नव्हती. कारण मी जिथून येते, तिथे पर्यावरण शिक्षणाची व्यवस्थाच नव्हती. ज्यावेळी मी रिसर्च केला, त्यावेळी मला या बद्दल समजले. दरदिवशी लाखो लोकांवर पर्यावरण बदलाचा परिणाम होतोय, पण कोणीही त्याबद्दल काहीही बोलत नाही. मला ते बदलायचे होते. मला घराघरात या विषयावर चर्चा घडवून आणायची होती असे तिने मुलाखतीत सांगितले होते. – वनस्पति आधारीत अन्न-पदार्थ बनवणाऱ्या कंपनी सोबत सुद्धा दिशा रवी काम करते. या कंपनीचे अन्नपदार्थ परवडणाऱ्या दरात उपलब्ध आहेत. First Published on February 15, 2021 2:37 pm
https://www.loksatta.com/desh-videsh-news/ensure-democracy-norms-us-congress-members-tell-india-aau-85-2396463/|Farmers Protest: लोकशाहीची मानकं सुरक्षित ठेवा; अमेरिकन खासदारांचा भारताला सल्ला|"भारतातील शेतकरी आंदोलनावरुन अमेरिकेच्या खासदारांमध्ये चर्चा
"|February 8, 2021 04:37 pm|भारतातील शेतकरी आंदोलनादरम्यान अमेरिकन खासदारांनी भारताला सल्ला दिला आहे की, भारतानं लोकशाहीच्या मानकांना सुरक्षित ठेवावं. केंद्र सरकारने इंटरनेट सेवा बंद न करता आंदोलनकर्त्यांना शांततेत निषेध आंदोलन करु द्यावं, असंही त्यांनी म्हटलं आहे. इंडियन एक्सप्रेसने याबाबत वृत्त दिलं आहे. युएस डेमोक्रेटिक काँग्रेसचे नेते आणि इंडिया कॉकसचे उपाध्यक्ष ब्रॅड शेरमन म्हणाले, “मी भारत सरकारला आवाहन केलं आहे की, भारतानं लोकशाही मानकांना सुरक्षित ठेवावं तसेच आंदोलनकर्त्यांना शांततेत आंदोलन करु दिलं जावं. या आंदोलनकर्त्यांना आणि पत्रकारांना इंटरनेट सेवा वापरण्याची सुविधा द्यावी. भारताचे सर्व मित्र आशा करतात की आंदोलनातील सर्व पक्षांची लवकरच सहमती व्हावी.” अमेरिकेतील भारतीय राजदूत तरणजीत सिंह संधू यांनी ट्विटद्वारे म्हटलं की, ‘हाऊस कॉकस ऑन इंडिया’ आणि ‘इंडियन्स अमेरिकन्स फॉर दि ११७’ या संघटनांमध्ये विविध मुद्द्यांवर विस्तृत चर्चा झाली. भारत-अमेरिकेमधील नात्यांना मजबूत करण्याच्या हेतूने काम करण्यासाठी आम्ही पुढे जात राहू. दरम्यान, द इंडियन एक्सप्रेसला सुत्रांनी सांगितलं की, अमेरिकेच्या खासदारांनी विविध मुद्द्यांवर चर्चा केली होती, ज्यामध्ये शेतकऱ्यांचा मुद्दाही समाविष्ट होता. दरम्यान, शेतकरी आंदोलनस्थळी इंटरनेट सुविधा बंद केल्याने चार फेब्रुवारी रोजी अमेरिकेच्या प्रशासनाने यावर टिपण्णी केली होती. माहितीची सहज पोहोच होणं हा अभिव्यक्ती स्वातंत्र्याचा मूलभूत अधिकार आहे. अमेरिकन खासदारांची ही टिपण्णी २०१९ च्या शेवटच्या महिन्यात कृषी कायद्यांविरोधात सुरु झालेल्या या आंदोलनानंतर पहिल्यांदाच आली आहे. First Published on February 8, 2021 1:36 pm
https://www.loksatta.com/lifestyle-news/what-is-koo-app-alternative-for-twitter-check-details-sas-89-2398136/|Twitter चा देशी पर्याय Koo! जाणून घ्या काय आहे खासियत?|ट्विटरला मेड इन इंडिया Koo अ‍ॅपची टक्कर...|February 10, 2021 04:29 pm|भारतात सुरु असलेल्या शेतकरी आंदोलनादरम्यान कंटेंट सेन्सॉरशिपवरुन सरकार आणि ट्विटरमधील वाद समोर आला होता. काही ट्विट आणि खात्यांवर निर्बंध लादण्याचे सरकारचे आदेश ट्विटरकडून पाळण्यात आले नव्हते. त्यानंतर आता ट्विटरला पर्याय म्हणून मेड इन इंडिया Koo अ‍ॅप चर्चेत आलं आहे. इंस्टंट मेसेजिंग अ‍ॅप व्हॉट्सअ‍ॅपला पर्याय म्हणून Sandes अ‍ॅप चर्चेत असतानाच आता माइक्रोब्लॉगिंग प्लॅटफॉर्म ट्विटरसाठीही नवीन मेड इन इंडिया अ‍ॅप आलं आहे. गेल्या वर्षी ट्विटरसाठी पर्याय म्हणून tooter नावाची वेबसाइट आली होती आणि आता Koo App ट्विटरला भारतीय पर्याय म्हणून आलं आहे. केंद्रीय रेल्वेमंत्री पियूष गोयल यांनीही मंगळवारी ट्विटरचा स्वदेशी पर्याय Koo अ‍ॅपवर अकाउंट बनवलं. गोयल यांनी स्वतः ट्विटरद्वारे याबाबत माहिती दिली. Koo अ‍ॅप आत्मनिर्भर भारत अ‍ॅप्लिकेशन चॅलेंजमध्ये सहभाग घेतला होता. Koo चा उल्लेख पंतप्रधान नरेंद्र मोदी यांनी मन की बात कार्यक्रमातही केला होता. Koo अ‍ॅपवर भारतीय भाषांमध्ये ट्विटरप्रमाणे माइक्रोब्लॉगिंगचा अनुभव मिळतो. सोप्या शब्दात सांगायचं तर Koo म्हणजे ‘मेड इन इंडिया’ ट्विटर आहे. हिंदी, इंग्रजी, मराठीसह आठ भारतीय भाषांचा सपोर्ट या अ‍ॅपमध्ये आहे. Koo चा वापर अ‍ॅपसोबतच वेबसाइटवरुनही करता येतो. याचा इंटरफेस ट्विटरप्रमाणेच असून शब्दांची मर्यादा 350 आहे. रेल्वेमंत्री पियूष गोयल यांच्याशिवाय अन्य काही मंत्र्यांनीही Koo अ‍ॅपवर अकाउंट क्रिएट केल्याचं समजतंय. इलेक्ट्रॉनिक्स आणि माहिती तंत्रज्ञान मंत्री रविशंकर प्रसाद, कर्नाटकचे मुख्यमंत्री बीएस येडियुरप्पा हे देखील Koo वर आहेत. याशिवाय, विविध सरकारी मंत्रालये आणि विभागांची खातीही आहेत. त्यामध्ये इलेक्ट्रॉनिक्स आणि आयटी मंत्रालय, माय गाव, डिजिटल इंडिया, इंडिया पोस्ट, नॅशनल इन्फॉर्मेटिव्ह सेंटर (NIC), नॅशनल इन्स्टिट्यूट ऑफ इलेक्ट्रॉनिक्स अ‍ॅन्ड इन्फॉर्मेशन टेक्नॉलॉजी, कॉमन सर्व्हिस सेंटर, उमंग अ‍ॅप, डिजी लॉकर, नॅशनल इंटरनेट एक्सचेंज ऑफ इंडिया, केंद्रीय अप्रत्यक्ष कर आणि सीमा शुल्क विभागाच्या हँडल्सचा समावेश आहे. First Published on February 10, 2021 4:14 pm
https://www.loksatta.com/maharashtra-news/maharashtra-home-minister-anil-deshmukh-celebrity-tweet-on-farmer-protest-sgy-87-2396492/|ट्विट करण्यासाठी सेलिब्रिटींवर मोदी सरकारकडून दबाव?; ठाकरे सरकार करणार चौकशी|काँग्रेस नेत्यांच्या तक्रारीनंतर चौकशीचे आदेश|February 8, 2021 03:57 pm|दिल्लीच्या वेशीवर सुरु असलेल्या शेतकरी आंदोलनावर इंटरनॅशनल पॉप स्टार रिहानाने ट्विट केलं आणि देशभरात एकच चर्चा सुरु झाली. यानंतर अनेक खेळाडू तसंच बॉलिवूड सेलिब्रिटींनी ट्विट करत आपला देश विभागण्याचा प्रयत्न होत असून तसं होऊ देऊ नका असं आवाहन केलं होतं. मात्र यावेळी काही सेलिब्रिटींचं ट्विट हे समान असल्याने अनेकांच्या भुवया उंचावल्या होत्या. मोदी सरकारने ट्विट करण्यासाठी खेळाडू तसंच सेलिब्रिटींवर दबाव टाकल्याचा आरोप विरोधकांकडून करण्यात येत आहे. यादरम्यान राज्याचे गृहमंत्री अनिल देशमुख यांनी सेलिब्रिटींच्या ट्विटची चौकशी करणार असल्याचं सांगितलं आहे. झूम मीटिंदरम्यान काँग्रेसकडून सेलिब्रिटींच्या ट्विटचा मुद्दा उपस्थित करण्यात आला. सेलिब्रिटींवर दबाव टाकण्याता आला होता याबद्दल माहिती घ्यावी अशी मागणी काँग्रेसने केली. त्यावर अनिल देशमुख यांनी गुप्तहेर विभाग यासंबंधी तपास करणार असल्याची माहिती दिली आहे. यावेळी खासकरुन अक्षय कुमार आणि सायना नेहवालच्या ट्विटचा उल्लेख करण्यात आला. दोन्ही ट्विटमध्ये असणाऱ्या साधर्म्य आश्चर्यकारक असल्याचं सांगण्यात आलं. काँग्रेसचे प्रवक्ते सचिन सावंत यांनी यासंबंधी एबीपी माझाशी बोलताना म्हटलं आहे की, ‘कोणीही व्यक्तिगत पातळीवर मत व्यक्त करत असेल तर त्यावर आक्षेप असण्याचं कारण नाही. पण ट्विटची वेळ, भाषा पाहिली तर हे भाजपाच्या स्क्रिप्टनुसार करण्यात आलं का? याबाबत शंका निर्माण होते. अक्षय कुमार आणि सायना नेहवाल यांच्या ट्विटमधील शब्द समान आहेत. सुनील शेट्टीच्या ट्विटमध्ये भाजपाच्या एका पदाधिकाऱ्याचाही उल्लेख आहे. त्यामुळे भाजपाच्या स्क्रिप्टप्रमाणे हे करण्यात आलं का? ही शंका निर्माण होते”. “देशपातळीवर मोठा प्रचंड दबाव संविधानिक संस्था तसंच विरोधी सरकारांवर आहे. जो कोणी विरोध करेल त्यांच्यावर दबाव आणला जातो. त्याच पार्श्वभूमीवर यांच्यावरही दबाव आणलेला असू शकतो. दबावात राहता कामा नये आणि बोलायचं असेल तर निर्भीडपणे बोलावं ही महाविकास आघाडी सरकारची जबाबदारी आहे. मोदी सरकार हे करत असेल आणि ते हे करण्याची शक्यता आहे त्यामुळे आम्ही चौकशीची मागणी केली होती. त्याचं गांभीर्य ओळखून गृहमंत्र्यांनी चौकशीचे आदेश दिले आहेत,” अशी माहिती सचिन सावंत यांनी दिली आहे. First Published on February 8, 2021 2:01 pm
https://www.loksatta.com/manoranjan-news/the-whole-bollywood-is-silent-says-naseeruddin-shah-on-farmer-protest-supports-farmers-movement-sas-89-2395467/|Farmer Protest : “सात पिढ्या बसून खातील इतकं कमवलंय, तरी कसली भीती?”, मौन धरलेल्यांना नसीरुद्दीन शाहंनी सुनावलं|मौन बाळगणाऱ्या फिल्म इंडस्ट्रीतील दिग्गजांना सुनावले खडेबोल|February 6, 2021 03:09 pm|केंद्र सरकारने आणलेल्या नवीन कृषी कायद्यांविरोधात दिल्लीच्या सीमेवर गेल्या दोन महिन्यांपेक्षा जास्त कालावधीपासून देशभरातील शेतकरी आंदोलन करत आहेत. शेतकऱ्यांच्या या आंदोलनाची धग इतकी वाढलीये की आता आंतरराष्ट्रीय स्तरावर चर्चा सुरू झाली आहे. एकीकडे पंजाबी कलाकार, हॉलिवूडचे कलाकार शेतकऱ्यांचं समर्थन करत आहेत. तर, बॉलिवूडमधील अनेक मोठ्या कलाकारांनी मात्र अजूनही यावर मौन बाळगलंय. यावरुनच आपल्या रोखठोक मतांसाठी ओळखले जाणारे बॉलिवुडचे दिग्गज अभिनेते नसीरुद्दीन शाह यांनी बॉलिवूडच्या कलाकारांना खडेबोल सुनावलेत. शाह यांचा मुलाखतीचा एक व्हिडिओ सध्या सोशल मीडियावर व्हायरल झाला आहे. यामध्ये ते शेतकरी आंदोलनाला पाठिंबा देताना दिसत आहेत. या व्हिडिओत शेतकरी आंदोलनावरुन मौन बाळगणाऱ्या बॉलिवूड कलाकारांना खडेबोल सुनावताना नसीरुद्दीन शाह दिसत आहेत. “आपल्या फिल्म इंडस्ट्रीतले अनेक मोठमोठे धुरंदर लोकं शांत बसलेत. कारण, त्यांना खूप काहीतरी गमावण्याची भीती वाटतेय. अरे भाई… जर तुम्ही इतकं कमवून ठेवलंय की तुमच्या सात पिढ्या घरी बसून खाऊ शकतील, तर किती गमवाल?” असा सवाल शाह यांनी विचारलाय. तसंच, “शांत राहणं अन्याय करणाऱ्यांना समर्थन देण्याइतकाच मोठा गुन्हा आहे”, असंही नसीरुद्दीन शाह यांनी म्हटलंय. Ah hunda mard  — Jazzy B (@jazzyb) पंजाबचा प्रसिद्ध सिंगर जॅझी बी(Jazzy B) याने हा व्हिडिओ शेअर केला असून त्यासोबत हाच खरा मर्द असं कॅप्शन वापरलं आहे. नसीरुद्दीन शहा यांचा हा व्हिडिओ सध्या प्रचंड व्हायरल होत आहे. First Published on February 6, 2021 2:52 pm
https://www.loksatta.com/mumbai-news/nana-patole-takes-charge-as-congress-state-president-sgy-87-2399697/|“…यापुढे काँग्रेसच महाराष्ट्रात सत्तेत राहणार”; प्रदेशाध्यक्षपद स्वीकारताच नाना पटोलेंचं मोठं विधान|पदभार स्वीकारल्यानंतर नाना पटोले यांनी काँग्रेस नेत्यांच्या उपस्थितीत रॅली काढली|February 12, 2021 04:38 pm|नाना पटोले यांनी काँग्रेस प्रदेशाध्यक्षपदाचा पदभार स्वीकारला आहे. पदभार स्वीकारल्यानंतर नाना पटोले यांनी काँग्रेस नेत्यांच्या उपस्थितीत रॅली काढली. मरिन ड्राइव्ह ते ऑगस्ट क्रांती मैदानपर्यंत काढण्यात आलेल्या या रॅलीदरम्यान नाना पटोले यांनी ट्रॅक्टर चालवत शेतकरी आंदोलनाला पाठिंबा दर्शवला. यावेळी एबीपी माझाशी बोलताना नाना पटोले यांनी यापुढे काँग्रेसच महाराष्ट्रात सत्तेत राहणार असा विश्वास व्यक्त केला आहे. “नरेंद्र मोदींनी देशाच्या शेतकऱ्यांचा अपमान केला आहे. राज्यसभेच्या माध्यमातून आंदोलनावर टीका केली, त्यांच्या जखमेवर मीठ चोळण्याचं पाप केलं. या माध्यमातून आम्ही देशाच्या अन्नदात्याचा अपमान करेल त्याच्याविरोधात या पद्दतीची व्यवस्था निर्माण केली जाईल असा संदेश देत आहोत,” असं नाना पटोले यांनी म्हटलं आहे Handed over the charge of presidentship to the newly appointed president in the presence of Maharashtra in-charge ji in Tilak Bhavan. Best wishes to the new team & I am confident that they will work hard & strengthen the party.  — Balasaheb Thorat (@bb_thorat) प्रदेश प्रभारी श्री एच. के. पाटील जी. व महाराष्ट्र प्रदेश काँग्रेस कमिटीचे माजी अध्यक्ष श्री बाळासाहेब थोरात व अन्य नेतागण व कार्यकर्ते यांच्या उपस्थितीत आज महाराष्ट्र प्रदेश काँग्रेस कमिटीचा अध्यक्ष पदाचे मुंबई येथील टिळक भवन कार्यालयात पदभार स्वीकारला. — Nana Patole (@NANA_PATOLE) “आंतरराष्ट्रीय बाजारात कच्च्या तेलाचे दर कमी असतानादेखील १०० रुपयांपर्यंत दर गेले आहेत. देशातील जनतेची लूट सुरु आहे तसंच महागाई त्याविरोधातही आम्हाला संदेश द्यायचा आहे,” असं नाना पटोले यांनी म्हटलं आहे. “मी परवा नागपुरात होतो. नागपुरातही परिवर्तनाची लाट दिसली. महाराष्ट्रात आज जी लाट दिसत आहे ती केंद्रातील हुकूमशाही सरकारविरोधातील परिवर्तनाची लाट आहे. मुंबईत महात्मा गांधींनी परकीयांना बाहेर काढण्याचा जो विचार मांडला तोच विचार आम्ही मांडत आहोत. देशातील हुकूमशाही मोदी सरकारविरोधात ‘चले जाव’ ची घोषणा आम्ही देणार आहोत,” असं नाना पटोले यांनी म्हटलं आहे. “काँग्रेस महाराष्ट्रात एक नंबरचा पक्ष झाल्याशिवाय राहणार नाही. पुढं काँग्रेसच महाराष्ट्रात सत्तेत राहणार,” असा विश्वास नाना पटोले यांनी व्यक्त केला आहे. First Published on February 12, 2021 4:24 pm
https://www.loksatta.com/lifestyle-news/toolkit-case-delhi-police-writes-to-zoom-seeks-details-of-those-who-attended-meeting-ahead-of-republic-day-sas-89-2401951/|टूलकिट प्रकरण : दिल्ली पोलिसांनी Zoom कडे मागितली ‘त्या’ मिटिंगची सविस्तर माहिती|Zoom वर झालेल्या ऑनलाइन मीटिंगची मागितली सविस्तर माहिती|February 16, 2021 02:23 pm|शेतकरी आंदोलनात झालेल्या हिंसाचारानंतर समोर आलेल्या टूलकिट प्रकरणी दररोज नवनवीन खुलासे होत आहेत. दिल्ली पोलिसांनी २१ वर्षीय पर्यावरणादी कार्यकर्ती दिशा रवीला अटक केल्यानंतर अजून दोन जणांविरुद्ध अटक वॉरंट जारी केलं आहे. यात मुंबईतील वकील निकीता जेकब यांच्याबरोबरच पुण्यातील इंजिनिअर (मूळ बीड जिल्ह्यातील) शंतनू मुळूक यांचाही समावेश आहे. त्यानंतर, आता दिल्ली पोलिसांनी Zoom या व्हिडिओ कॉन्फरन्सिंग अ‍ॅपला टूलकिटबाबत झालेल्या एका बैठकीची सविस्तर माहिती देण्यास सांगितलं आहे. दिल्ली पोलिसांनी झूम या व्हिडिओ कॉन्फरन्सिंग अ‍ॅपकडे टूलकिटबाबत झालेल्या ऑनलाइन मीटिंगची पूर्ण माहिती मागितली आहे. 11 जानेवारी रोजी टूलकिटबाबत झालेल्या एका ऑनलाइन मिटिंगमध्ये ७० जणांनी सहभाग घेतला होता अशी माहिती आहे, त्या मिटिंगविषयीच झूमकडे माहिती मागण्यात आल्याचं समजतंय. दिल्लीत २६ जानेवारी रोजी शेतकरी आंदोलनादरम्यान झालेल्या हिंसाचार प्रकरणी दिल्ली पोलिसांनी झूमकडे माहिती मागितली आहे. Delhi Police writes to Zoom, seeking details of Zoom meeting over toolkit matter in connection with 26th January violence. — ANI (@ANI) दरम्यान, टूलकिट प्रकरणार मुंबईतील वकील निकीता जेकब यांच्याबरोबरच बीड जिल्ह्यातील असलेल्या शंतनू मुळूक यांचाही समावेश आहे. याप्रकरणात पोलिसांनी शंतनू यांच्या घराची झाडाझडती घेतल्याची माहिती समोर आली असून, त्यांच्या कुटुंबीयांकडे त्याबद्दल पोलिसांनी चौकशी केली आहे. त्याच्या अटकपूर्व जामीन अर्जावर आज सुनावणी होणार आहे. दिल्ली पोलिसांच्या सायबर सेलनं बंगळुरूतून दिशा रवी या कार्यकर्तीला अटक केल्यानंतर निकीता जेकब आणि शंतनू यांच्याविरुद्ध अटक वॉरंट जारी केलं आहे. दोघांवर टूलकिट तयार केल्याचा आरोप आहे. मागील दोन दिवसांपासून दिल्ली पोलिसांची एक टीम शंतनूच्या कुटुंबियांची चौकशी करत असल्याचं वृत्त आता समोर आलं आहे. शंतनू यांनी दिल्ली पोलिसांच्या अटक वॉरंटविरुद्ध मुंबई उच्च न्यायालयाच्या औरंगाबाद खंठपीठात याचिका दाखल केलेली आहे. सतेज जाधा हे त्यांची बाजू मांडणार आहेत. दरम्यान, बीडमधील त्यांच्या घरी पोलीस नजर ठेवून आहेत. शंतनू यांच्यावर टूलकिट तयार करण्याबरोबरच खलिस्तानवादी समर्थक गटाच्या संपर्कात असल्याचा आरोप आहे. First Published on February 16, 2021 1:37 pm
https://www.loksatta.com/desh-videsh-news/pm-modi-slams-opposition-for-criticizing-him-and-ask-them-to-continue-scsg-91-2396443/|‘मोदी है मौका लीजिए’ म्हणत पंतप्रधानांनी संपवलं भाषण, कारण…|हेच चार शब्द उच्चारत मोदींनी संपवलं आपलं भाषण|February 8, 2021 01:53 pm|पंतप्रधान नरेंद्र मोदींनी आज संसदेमध्ये राष्ट्रपतीच्या अभिभाषणावर भाष्य करणारं भाषण दिलं. यामध्ये मोदींनी अनेक विषयांना हात घातला. अगदी करोनाविरुद्धची भारताच्या लढाईपासून ते कृषी कायद्यांपर्यंत आणि काँग्रेसकडून होणाऱ्या विरोधापासून २०४७ चा भारत इथपर्यंत अनेक मुद्द्यांवर मोदींनी आपली भूमिका भाषणामधून स्पष्ट केली. संसदेच्या अर्थसंकल्पीय अधिवेशनामध्ये झालेल्या चर्चेबद्दलही मोदींनी समाधान व्यक्त केलं. मात्र आपल्या भाषणाचा शेवट करताना मोदींनी मोदी है मौका लीजिए, म्हणत विरोधकांना आपल्या खास शैलीमध्ये टोला लगावला. २०४७ ला जेव्हा भारत स्वातंत्र्याची शंभर वर्षे पूर्ण करत असेल तेव्हा…; मोदींनी सांगितलं Vision 2047 सध्या ठरवली जाणारी ध्येय आणि धोरणं ही…       — LoksattaLive (@LoksattaLive) पंतप्रधान नरेंद्र मोदींनी राष्ट्रपतींच्या अभिभाषणाला उत्तर देताना सव्वा तासाचे भाषण केलं. यामध्ये त्यांनी करोनाविरुद्ध भारतीयांनी ज्या पद्धतीने लढा दिला त्याचं कौतुक केलं. तसेच करोना संकटामध्ये भारताने जागतिक स्तरावर आपली प्रतिमा आणखीन भक्कम आणि सक्षम देश म्हणून तयार केल्याचंही मोदींनी म्हटलं. पुढे बोलता मोदींनी कृषी कायद्यांवरुन सुरु असणाऱ्या वादावर भाष्य केलं. यामध्ये त्यांनी काँग्रेसचे नेते आणि माजी पंतप्रधान मनमोहन सिंग यांच्या वक्त्यापासून ते राष्ट्रवादी काँग्रेसचे अध्यक्ष शरद पवार यांच्या वक्त्यांपर्यंत अनेक गोष्टींचे दाखले देत काँग्रेसने शेतकरी सुधारणांसंदर्भात कशाप्रकारे यू-टर्न घेतला आहे याचा पाढा वाचून दाखवला. तसेच आंदोलन करणाऱ्या काँग्रेसने हे बदल शेतकऱ्यांच्या भल्यासाठी गरजेचे असल्याचं त्यांना सांगायला हवं असं मतही मोदींनी व्यक्त केलं. भाषणाच्या शेवटी मोदींनी सीमेवर अनेक आव्हान मागील काही काळात आली मात्र आपल्या शूर जवानांनी ती परतवून लावली. आम्ही सीमांचे संरक्षण करण्यास सक्षम आहोत असंही मोदींनी स्पष्ट केलं. “तुम्हाला अभिमान वाटला पाहिजे की जे मनमोहन सिंग बोलले होते ते मोदीला करावं लागत आहे”; मोदींचा काँग्रेसचा टोला कृषी कायद्यांवरुन मोदींनी केलं भाष्य   — LoksattaLive (@LoksattaLive) आपलं भाषण संपवताना मोदींनी खास शैलीत विरोधकांना कानपिचक्या दिल्या. “अधिवेशनादरम्यान सदनामध्ये झालेल्या चर्चेचा दर्जाही चांगला होता. चर्चा ज्या वातावरणामध्ये झाली ते ही चांगलं होतं त्यामुळे यामधून अनेक लाभ झाले. माझ्यावरही अनेकांनी टीका केली. ज्यापद्धतीने माझ्याबद्दल जे जे काही बोलता येईल ते बोललं गेलं. मात्र मला खूप आनंद झाला कारण मी किमान तुमच्या कमी तर आलो,” असं मोदींनी म्हटल्यानंतर सदनात एकच हशा पिकला. पुढे बोलताना मोदींनी, “करोनामुळे तुम्हाला जास्त बाहेर पडता येत नसेल. घरात अडकून पडला असाल. घरातही उगच चीडचीड होत असेल. आता त्यातला थोडा राग येथे व्यक्त केला तर तुमचं मन किती हलकं झालं असेल. आता घरात तुम्ही किती आनंदाने आणि निवांतपणे वेळ घालवत असाल. तुम्हाला हा जो आनंद मिळाला आहे त्यासाठी मी उपयोगी पडलो हे सुद्धा मी माझं सौभाग्य मानतो. हा आनंद तुम्ही सतत घेत राहा हीच माझी इच्छा आहे. चर्चा करत राहा. बोलत राहा. सदनाला चर्चेच्या माध्यमातून सतत जिवंत ठेवा. मोदी है मौका लीजिए,” म्हणत धन्यवाद करुन आपलं भाषणं संपवलं. मोदींनी केलेल्या या वक्तव्यामुळे सत्ताधारी पक्षाच्या खासदारांमध्ये एकच हशा पिकल्याचे चित्र पहायला मिळालं. First Published on February 8, 2021 1:51 pm
https://www.loksatta.com/ulata-chashma-news/loksatta-ulta-chashma-article-abn-97-87-2403027/|खुसपटे काढायची नाहीत..|आधीच बजावून ठेवतो. उगीच खुसपटं काढायची नाय! मग ते बिप्लब देबांचे विधान असो की चाणक्याचे|February 18, 2021 12:00 am|आधीच बजावून ठेवतो. उगीच खुसपटं काढायची नाय! मग ते बिप्लब देबांचे विधान असो की चाणक्याचे. सध्या आम्ही म्हणू तीच पूर्व दिशा. त्यामुळे देबांनी नेपाळ व श्रीलंकेत पक्षाची सत्ता येणार आहे असे गमतीने म्हटले तरी ते खरे समजायचे. देब मूळचे एका नेत्याचे स्वीय सहायक. अशांना नेता व पक्षाविषयी बढाई मारण्याची सवयच असते. त्यामुळे ते राज्यप्रमुख झाले तरी त्यांची सवय सुटली नाही असे अजिबात म्हणायचे नाही. भले त्यांच्या विधानावर पक्षाने सारवासारव केलेली असू देत. आमचा गुप्त अजेंडा तोच आहे. डावे जगभर पोहोचू शकतात तर आम्ही का नाही? शेवटी पक्ष विश्वगुरूचा आहे हे ध्यानात ठेवायचे. सततच्या विजयामुळे असे अतार्किक भास होतात असा समज अजिबात करून घ्यायचा नाही. श्रीलंकेत नाक खुपसल्यामुळे एका उमद्या नेत्याला जीव गमवावा लागला अशी भीती दाखवायचीच नाही. सत्तेमुळे आमची भीती कुठल्या कुठे पळून गेली आहे. त्या नेत्याने चुका केल्या. आम्ही कधीच चुकत नाही. नेपाळमध्ये तर सारे आमचेच बांधव आहेत. त्यांच्या डोक्यात घुसलेले ते लाल बावटय़ाचे भूत काढायचाच अवकाश. मग आमचे काम फत्ते. तुम्ही त्यांना स्वतंत्र देश समजत असाल पण  आमच्यात अखंड भारताचे रक्त भिनलेले. विस्तारवादाच्या आमच्या कल्पना अगदी स्पष्ट आहेत. जगाने आमच्या देशात लुडबुड करायची नाही. आम्ही मात्र जग पादाक्रांत करू. त्यामुळेच शेतकरी आंदोलनावर बाहेरचे कुणी बोलले की आमची आग होते. आम्ही मात्र ट्रम्पचा प्रचार करू, कमला हॅरिसचे स्वागत करू. एका भारतीय मुळाला अमेरिकेने स्वीकारले म्हणून होमहवन करू. मात्र सोनिया गांधी आम्हाला देशप्रमुख म्हणून चालणार नाही म्हणजे नाही. त्यासाठी आम्ही केशवपन करायला आजही तयार आहोत.   चीनचा विस्तारवाद  तर आम्हाला मान्यच नाही. त्यांच्या अखंड चीनपेक्षा आमचे अखंडतेचे स्वप्न फार जुने व प्राचीन आहे म्हणून! ते देब बोलले ते अगदी खरेच आहे. आमची विश्वगुरू व चाणक्याची जोडी केरळ व तमिळनाडूत शिरली रे शिरली की बघा कसा चमत्कार होतो ते. या दोघांच्या वादळी वाऱ्यासमोर सारे विरोधक पालापाचोळ्यासारखे उडून जातील. मग तिथून श्रीलंका किती दूर? आमच्या विचारांचा प्रसार वाऱ्याच्या वेगाने होत असतो. आम्ही त्या चिन्यांसारखे आर्थिक गुंतवणूक कर, बंदराचे कंत्राट घे अशी आडमार्गाची कामे कधीच करत नाही. थेट राजकारणात उडी घ्यायची, निवडणूक लढवायची हेच आमचे सूत्र. त्यातच आम्ही माहीर आहोत. कागदोपत्री स्वतंत्र असलेल्या देशात ते कसे राबवणार, असले लोकशाहीवादी प्रश्न विचारायचेच नाहीत आम्हाला. आमचा सारा प्लान तयार  आहे तिथे जाण्याचा. लोखंडी पेटी घेतलेल्या स्वयंसेवकांची फौजही अगदी तयार आहे. सध्या बौद्धिक सुरू आहे त्यांचे. होय, आम्ही श्रीरामाचे नाव भक्तिभावाने घेतो. श्रीरामाने लंकेवर स्वारी करून विजय मिळवला पण सत्ता मात्र रावणाचा भाऊ बिभीषणाला चालवायला दिली. आम्ही तसे करूच असे नाही. आमच्याजवळ  विश्वगुरू आहे ना! एकाच वेळी तीन देशांचा प्रमुख होण्याची क्षमता आहे त्यांच्यात. समजले ना! म्हणून शेवटी पुन्हा बजावतो. खुसपटं काढायची नाही म्हणजे नाही. बिप्लव देब, आगे बढो! First Published on February 18, 2021 12:00 am
https://www.loksatta.com/career-vrutantta-news/mpsc-preparation-tips-in-marathi-modern-history-zws-70-2403875/|एमपीएससी मंत्र : आधुनिक  इतिहास|आधुनिक भारताच्या इतिहासामध्ये राष्ट्रीय चळवळ हा भाग अभ्यासक्रमामध्ये स्वतंत्रपणे विहीत केलेला आहे.|February 19, 2021 12:09 am|प्राचीन आणि मध्ययुगीन इतिहासाची तयारी कशा प्रकारे करावी याबाबत मागील लेखामध्ये चर्चा करण्यात आली. या लेखामध्ये आधुनिक भारताच्या इतिहासाच्या तयारीबाबत चर्चा करण्यात येत आहे. मागील वर्षांच्या प्रश्नपत्रिकांच्या विश्लेषणातून या घटकाबाबत पुढील मुद्दे लक्षात येतात. आधुनिक भारताच्या इतिहासामध्ये राष्ट्रीय चळवळ हा भाग अभ्यासक्रमामध्ये स्वतंत्रपणे विहीत केलेला आहे. त्यामुळे स्वातंत्र्यपूर्व व स्वातंत्र्योत्तर अशा दोन कालखंडांमध्ये विभागणी करुन या घटकाचा अभ्यास करणे शक्य आहे. स्वातंत्र्यपूर्व कालखंडामध्ये राजकीय, सामाजिक व आर्थिक अशा सर्व आयामांचा अभ्यास महत्त्वाचा आहे, तर स्वातंत्र्योत्तर कालखंडाच्या राजकीय आयामास जास्त महत्व देण्यात आले आहे. स्वातंत्र्यपूर्व राजकीय इतिहासामध्ये १८५७च्या उठावापासूनच्या स्वातंत्र्य चळवळी आणि त्या काळातील काँग्रेससह सर्व राजकीय पक्ष, संघटना, क्रांतिकारी चळवळी यांचा विचार करण्यात आलेला दिसतो. तर समाज सुधारणा, भारतीय अर्थव्यवस्थेतील बदल यांबाबत ब्रिटीशांचे धोरण, नीती आणि भारतीयांचे प्रयत्न व अभ्यास अशा दोन्ही पैलूंवर प्रश्न विचारण्यात येतात. या विश्लेषणाच्या आधारे तयारी कशी करावी ते पाहू. *   ब्रिटिशांची आर्थिक नीती, महत्त्वाचे चार्टर कायदे, जमीन सुधारणा, जंगल कायदे इ. चा भारतीय अर्थव्यवस्थेवरील परिणाम व संबंधित भारतीय नेत्यांची विधाने या गोष्टी राष्ट्रवादाचा उदय व संघर्ष अभ्यासण्याआधी समजून घ्यायला हव्यात. *   शेतकरी व आदिवासींचे बंड, १८५७ चा उठाव, गांधीयुगातील शेतकरी, आदिवासी, कामगार, संस्थानी जनता इ. च्या चळवळी/बंड अशा संघर्षांचा अभ्यास पुढील मुद्यांच्या आधारे करता येईल. *   कारणे/पाश्र्वभूमी, स्वरूप, विस्तार, वैशिष्टय़े, प्रमुख नेते व त्यांच्या बाबतीत ठळक घडामोडी, यशापयशाची कारणे, परिणाम *   काँग्रेसच्या स्थापनेपूर्वीच्या राजकीय संस्था, ग्रामीण भारतातील उठाव यांचा आढावा कोष्टकामध्ये घेता येईल. भारतीय राष्ट्रीय काँग्रेसच्या पहिल्या दोन (मवाळ व जहाल) कालखंडांतील स्वातंत्र्य चळवळीचा अभ्यास पुढील मुद्यांच्या आधारे तुलना करुन करता येईल. – *   स्थापनेची सामाजिक, राजकीय, आर्थिक पाश्र्वभूमी व त्याबाबतचे सिद्धांत, दोन्ही कालखंडातील नेत्यांच्या मागण्या, महत्त्वाचे नेते व त्यांचे वैशिष्टय़पूर्ण कार्य, दोन्ही कालखंडातील यशापयश, ब्रिटिशांची प्रतिक्रिया *   सुरत विभाजन, होमरूल आंदोलन, लखनौ करार यांचा पाश्र्वभूमी, कारणे व परिणाम या मुद्यांच्या आधारे आढावा घ्यावा. *   क्रांतिकारी विचार आणि चळवळींचा उदय हा मुद्दा उदयाची पाश्र्वभूमी, स्वरूप, कार्ये, ठळक विचार, घडामोडी, महत्त्वाचे नेते व त्यांचे योगदान, भारताबाहेरील कार्ये आणि त्याचे स्वरुप, महिलांचा सहभाग, वृत्तपत्रे, साहित्य, खटले अशा मुद्यांच्या आधारे करावा. *   गांधीयुगातील असहकार, सविनय कायदेभंग, चले जाव इ. चळवळी अभ्यासताना त्यातील संघर्षांचे स्वरूप व त्यामागील विचारसरणी समजून घेऊन मग महत्त्वाच्या घडामोडींचा अभ्यास करणे उपयुक्त ठरेल. या प्रत्येक आंदोलनानंतर ब्रिटिशांच्या प्रतिक्रिया, भारतीयांना देऊ करण्यात आलेल्या बाबी, समकालीन भारतीय नेत्यांच्या महत्त्वाच्या प्रतिक्रिया व यशापयश या गोष्टी अभ्यासाव्यात. या चळवळींचा भाग म्हणून किंवा त्यांना समांतरपणे सुरु झालेले वैशिष्टय़पूर्ण संघर्ष (झेंडा सत्याग्रह, जातीय सरकार इ.) यांचा अभ्यास बारकाईने करावा. *   वृत्तपत्रे, भाषा, त्यांचे संस्थापक, असल्यास ब्रीदवाक्य, सर्वात पहिले, सर्वात जुने वृत्तपत्र, नियतकालिक अशा पद्धतीने मुद्रित माध्यमांचा अभ्यास करता येईल. यामध्ये काही संघटनांची मुखपत्रेसुद्धा महत्त्वाची आहेत. *   समाजसुधारकांचा अभ्यास करताना त्यांची ठळक वैयक्तिक माहिती – पूर्ण नाव, महत्त्वाचे नातेवाईक, जन्म ठिकाण, मूळ ठिकाण, शिक्षण, नोकरी, सहकारी, स्थापन केलेल्या आणि महत्त्वाची भूमिका निभावलेल्या संस्था, असल्यास वृत्तपत्र /नियतकालिक, साहित्य, महत्त्वाचे उद्गार, महत्त्वाच्या घटना, कार्ये (कालानुक्रमे), असल्यास लोकापवाद आणि इतर माहिती हे मुद्दे पहायला हवेत. *    यामधील संस्थांच्या स्तंभात संस्थेची स्थापना, कार्यपद्धती महत्त्वाचे योगदान, ब्रीद, असल्यास मुखपत्र व संबंधित महत्त्वाची व्यक्तिमत्त्वे यांचा समावेश असावा. या विभागामधे घटनानिर्मिती प्रक्रिया आणि त्यामध्ये महत्त्वाच्या नेत्यांची भूमिका हा घटक राज्यव्यवस्था घटकामधून तयार होईल. * संस्थानांचे विलीनीकरण, त्यातील सरदार पटेल यांची भूमिका, विशेषत: जुनागढ, हैदराबाद व काश्मीरच्या बाबतीत सर्वागीण अभ्यास करायला हवा. तसेच उशीरा विलीन झालेल्या संस्थानांबाबत महत्त्वाच्या घडामोडी लक्षात घ्याव्यात. * भारताचे परराष्ट्र धोरण, आण्विक धोरण या बाबी नेहरू व इंदिरा गांधींच्या कालखंडापर्यंत बारकाईने अभ्यासणे आवश्यक आहे. *  इंदिरा गांधींच्या कालखंडापर्यंत अंतर्गत राजकीय घडामोडींचा अभ्यासही महत्त्वाचा आहे. आणीबाणी काळातील महत्त्वाच्या घडमोडी, नेते, त्यांचे कार्य, विचार यांचा आढावा घेणे आवश्यक आहे. यामध्ये राष्ट्रीय राजकारणावर प्रभाव टाकणाऱ्या प्रादेशिक राजकीय चळवळी उदा. जयप्रकाश नारायण यांचे विद्यार्थी आंदोलन, आनंदपूर साहिब प्रस्ताव, भाषावार प्रांत रचनेबाबतचे संघर्ष अशा मुद्यांचा अभ्यास आवश्यक आहे. *  स्वातंत्र्योत्तर महाराष्ट्राचा अभ्यास करताना मराठवाडा मुक्तिसंग्राम व संयुक्त महाराष्ट्र चळवळ या चळवळी महत्त्वाच्या ठरतात. भाषावार प्रांत रचनेची मागणी, मराठी साहित्य संमेलने, संयुक्त महाराष्ट्र सभा, महाराष्ट्र एकीकरण परिषद, संयुक्त महाराष्ट्र परिषद यांची स्थापना, नेते, मागण्या, उपक्रम, संयुक्त महाराष्ट्राच्या मागणीसाठी प्रयत्नशील वृत्तपत्रे, राष्ट्रीय नेते, कामगार, शाहीर यांची माहिती असायला हवी. त्यानंतर नागपूर करार, स्वतंत्र विदर्भाची मागणी याबाबतच्या घडामोडी यांचाही आढावा आवश्यक आहे. *  आधुनिक इतिहासाचा अभ्यास करताना ज्या घटनांना शतक, द्विशतक, पंच्याहत्तरी, पन्नाशी पूर्ण झाली आहे अशा घटना, गेल्या वर्षभरात सकारात्मक किंवा नकारात्मक कारणाने चर्चेत आलेल्या ऐतिहासिक घटना व त्यांचे परिणाम यांची यादी करून त्यांचा विशेष अभ्यास करावा. First Published on February 19, 2021 12:09 am
https://www.loksatta.com/desh-videsh-news/parliament-today-updates-pm-modi-targets-oppn-says-they-fail-to-convert-words-into-action-bmh-90-2398233/|…त्यामुळे नाशिकचा शेतकरी मुजफ्फपूरच्या व्यापाऱ्याला ३० किलो डाळिंब पाठवू शकला -मोदी|'कुणाला ना कुणाला जबाबदारी घ्यावीच लागेल...'|February 10, 2021 06:22 pm|पंतप्रधान नरेंद्र मोदी यांनी राष्ट्रपतींच्या अभिभाषणावरील चर्चेला आज उत्तर दिलं. यावेळी पंतप्रधान मोदी यांनी कृषी कायदे आणि शेतकरी आंदोलनावर भाष्य केलं. यावेळी पंतप्रधानांनी कृषी कायद्यांचं महत्त्व सांगताच सरकारने शेतकऱ्यांसाठी केलेल्या कामांबद्दल माहिती दिली. यावेळी पंतप्रधानांनी नाशिकच्या शेतकऱ्यांचं उदाहरण दिलं. पंतप्रधान नरेंद्र मोदी यांनी लोकसभेत शेतकऱ्यांसाठी सरकारने केलेल्या कामांची माहिती दिली. मोदी म्हणाले,”करोना काळात सरकारने किसान रेल्वेचा प्रयोग केला. किसान रेल्वेमुळे अल्पभूधारक शेतकऱ्यांना मोठ्या बाजारपेठांपर्यंत पोहोचण्यासाठी मोठी मदत झाली आहे. ही रेल्वे एक प्रकारचं कोल्ड स्टोरेज आहे. मी सभागृहाला सांगू इच्छितो की, एका राज्यातील छोट्या शेतकऱ्यालाही दुसऱ्या राज्यातील व्यापाऱ्यापर्यंत पोहोचण्यासाठी याची मदत झालीये. नाशिकमधील एक शेतकरी मुजफ्फपूरमधील व्यापाऱ्याशी जोडला गेला. त्याने काय पाठवलं? फार काही नाही. तर ३० किलो डाळिंब किसान रेल्वेनं पाठवले. त्याला त्यासाठी खर्च आला. १४२ रुपये. त्याला मोठी बाजारपेठ मिळाली. ३० किलो माल कुरिअरवालेही घेऊन जाणार नाही. पण, या व्यवस्थेमुळे शेतकरी दुसरीकडे माल विकू शकत आहे,” असं मोदी म्हणाले. “एकाने अंडी पाठवली. त्याला खर्च आला ६० रुपये. देवळालीच्या शेतकऱ्यांने ७ किलो किवी दानापूरला पाठवली. त्याला खर्च आला ६२ रुपये आला. पण, त्याला ७ किलो किवीसाठी चांगली बाजारपेठ मिळाली. दुसऱ्या राज्यात मिळाली,” असं म्हणत पंतप्रधानांनी किसान रेल्वेचं महत्त्व विशद केलं. “महापुरूषांनी समाज सुधारणांचं आव्हान स्वीकारलं. कुणाला ना कुणाला जबाबदारी घ्यावी लागेल. सुरूवातीला विरोध होतोच. भारत इतका मोठा देश आहे की, एखादा निर्णय सगळी स्वीकारला जाईल हे शक्य नाही. पण, देशाचं हित समोर ठेवून निर्णय घेतले जातात. या विचारांना माझा विरोध आहे. जेव्हा असं म्हटलं जातं की आम्ही मागितलं होतं. इथे काय सरंजामशाही आहे का? लोकांनी मागावं आणि आम्ही द्यावं. लोकांना मागण्यासाठी मजबूर करणं हा लोकशाहीचा विचार होऊ शकत नाही. सरकारला जबाबदारी घ्यावी लागेल,” असं मोदी म्हणाले. First Published on February 10, 2021 6:21 pm
https://www.loksatta.com/nashik-news/sanjay-raut-allegation-on-the-issue-of-farmers-movement-akp-94-2395815/|केंद्राचा राजकीय पोळी भाजण्याचा प्रयत्न!|बहुमताचा अहंकार जनतेसमोर चालत नाही.|February 7, 2021 03:15 am|नाशिक : दिल्लीच्या सीमेवर सुरू असलेल्या शेतकरी आंदोलनात भाजप सरकारने आडमुठी भूमिका घेतली आहे. शेतकरी पुन्हा हिंसक झाल्यास त्याची जबाबदारी भाजपवर असेल. किंबहुना केंद्र सरकार शेतकऱ्यांना हिंसक बनवून देशात अराजकता निर्माण करीत राजकीय पोळी भाजण्याचा प्रयत्न करीत असल्याचा आरोप खा. संजय राऊत यांनी के ला आहे. शनिवारी येथे शिवसेना वैद्यकीय मदत कक्षाचे उद्घाटन खा. राऊत आणि डॉ. श्रीकांत शिंदे यांच्या प्रमुख उपस्थितीत झाले. त्यानंतर पत्रकारांशी संवाद साधताना राऊत यांनी शेतकरी आंदोलनाबाबत भाजप सरकार गंभीर नसल्याचे नमूद केले. बहुमताचा अहंकार जनतेसमोर चालत नाही. चार, पाच उद्योजक मित्रांसाठी हे तीन नवे कृषी कायदे आणल्याचा शेतकऱ्यांचा आक्षेप आहे. हे कायदे शेतकरी हिताचे असल्याचे शेतकऱ्यांना वाटत नाही. त्यामुळे सरकारने दोन पावले मागे येऊन शांतता प्रस्थापित करणे, नव्याने कायदा करणे देशाच्या हिताचे असल्याकडे त्यांनी लक्ष वेधले. महाविकास आघाडी सरकार स्थापनेवेळी विधानसभा अध्यक्षपद काँग्रेसकडे असावे हे ठरलेले आहे. नाना पटोले यांनी विधानसभा अध्यक्षपदाचा राजीनामा दिल्यानंतर अन्य मित्र पक्षांनी त्यावर दावा केलेला नाही. तिन्ही पक्ष एकत्र बसून निर्णय घेतील. एल्गार परिषदेत प्रक्षोभक भाषणे करणारा शर्जिल उस्मानी उत्तर प्रदेशमधून इकडे आला. मुख्यमंत्री आदित्यनाथ यांनी तिकडेच कठोर कारवाई केली असती तर संबंधित व्यक्ती देशभर फिरली नसती. उत्तर प्रदेश पोलिसांनी शर्जिलला पकडण्यात महाराष्ट्र पोलिसांना सहकार्य करावे. एल्गार परिषदेसारख्या कार्यक्रमामुळे दंगली होणार असतील तर त्यांना परवानगी देण्याच्या निर्णयाचा फेरविचार करावा, असेही ते म्हणाले. १२ आमदारांच्या नियुक्त्या राजकीय नाहीत. घटनेने दिलेल्या अधिकारानुसार राज्य सरकारने त्या शिफारसी केल्या आहेत. त्या शिफारसी मान्य करणे राज्यपालांचे कर्तव्य आहे. राज्यपाल आपल्या कर्तव्याला चुकत असतील तर केंद्र सरकारने घटनेचे पालन न करणाऱ्या महाराष्ट्राच्या राज्यपालांना परत बोलवायला हवे, असे खा. राऊत यांनी नमूद केले. First Published on February 7, 2021 3:15 am
https://www.loksatta.com/trending-news/mia-khalifa-farmer-protest-samosa-gulab-jamun-claps-back-at-trolls-as-she-relishes-indian-feast-watch-video-sas-89-2396384/|Farmer Protest : ‘समोसा-गुलाबजाम’ खात मिया खलिफाने पुन्हा दिला शेतकऱ्यांना पाठिंबा, शेअर केला Video|'प्रत्येक गोष्टीची काहीतरी किंमत असते'|February 8, 2021 12:17 pm|माजी पॉर्न स्टार मिया खलिफाने भारतात सुरू असलेल्या शेतकरी आंदोलनाला काही दिवसांपूर्वीच पाठिंबा दिला. त्यानंतर अनेक भारतीय सेलिब्रिटिंनी ‘आमच्या अंतर्गत प्रश्नात हस्तक्षेप नको’ अशा शब्दात तिला प्रत्युत्तर दिलं. त्यावर आता मिया खलिफानेही पुन्हा उत्तर दिलं आहे. मिया खलिफाने आपल्या ट्विटर हँडलवरुन एक व्हिडिओ शेअर केला आहे. यामध्ये ती समोसा, गुलाबजाम असे भारतीय पदार्थ खाताना दिसत असून टोमणा मारण्याच्या अंदाजात ‘प्रत्येक गोष्टीची काहीतरी किंमत असते’ असं म्हणतेय. “बरीच मेहनत केल्यानंतर त्याचा मोबदला भेटल्यावर खूप चांगलं वाटतं. मी देखील आज हे स्वादिष्ट जेवण कमावलंय. माणुसकीच्या नात्याने सोशल मीडियावर सुरू असलेल्या एका मोहिमेमुळे हे स्वादिष्ट जेवण मला मिळालं. माझ्या कामासाठी मला समोसा आणि अन्य सर्व पदार्थ मिळालेत”. असं मिया खलिफा या व्हिडिओत बोलत आहे. सोबतच, खाताना टोमणा मारण्याच्या अंदाजात ‘प्रत्येक गोष्टीची काहीतरी किंमत असते’, असंही ती म्हणते. याशिवाय स्पेशल थाळी पाठवणाऱ्यांचे मिया खलिफाने आभार मानले आणि पुन्हा एकदा शेतकऱ्यांचाही उल्लेख केला. व्हिडिओ शेअर करताना मिया खलिफाने, “या स्वादिष्ट जेवणासाठी रुपी कौर यांचे आभार, आणि गुलाबजाम पाठवणाऱ्या जगमीत सिंह यांचेही धन्यवाद. जेवण झाल्यावर स्वीट खाण्यासाठी माझ्या पोटात जागा शिल्लक राहत नाही, त्यामुळे मी जेवतानाच गोड पदार्थ खात आहे. असं म्हणतात की, दिवसात एक गुलाब कट्टरतावादाला दूर ठेवतो” असं ट्विटही केलं आहे. ट्विटसोबत   हा हॅशटॅगही तिने वापरला आहे. Thank you for this beautifully harvested feast, and thank you for the Gulab!!! I’m always worried I’ll get too full for dessert, so I eat it during a meal. You know what they say, one Gulab a day keeps the fascism away!  — Mia K. (@miakhalifa) मिया खलिफाचा हा व्हिडिओ सोशल मीडियावर व्हायरल होत आहे. व्हिडिओवर युजर्सही विविध प्रतिक्रिया देत आहेत. मिया खलिफा आणि अनेक आंतरराष्ट्रीय सेलिब्रिटींनी भारतातील शेतकऱ्यांच्या आंदोलनाला समर्थन देणारं ट्विट केल्यानंतर भारतीय कलाकारांनी ‘आमच्या अंतर्गत प्रश्नात हस्तक्षेप नको’ असं सुनावलं होतं. माजी क्रिकेटपटू सचिन तेंडुलकर, क्रिकेटर विराट कोहली, गायिका लता मंगेशकर, अभिनेता अक्षय कुमार आणि अजय देवगन अशा अनेकांनी या मुद्यावर आंतरराष्ट्रीय कलाकारांना उत्तर देण्यासाठी भारताच्या परराष्ट्र मंत्रायलयाने वापरलेल्या ‘इंडिया टुगेदर’ आणि ‘इंडिया अगेंस्ट प्रोपोगंडा’ या दोन हॅशटॅगचा वापर केला होता. तर, मिया खलिफाने यापूर्वी शेतकरी आंदोलनाचं समर्थन करताना, “मानवाधिकाराचं इथं उल्लंघन होत आहे. नवी दिल्लीच्या आसपासच्या परिसरात इंटरनेट बंद केलं आहे”, असं ट्विट केलं होतं. नंतर दुसऱ्या ट्वीटमध्ये तिने काही कलाकारांना टार्गेट करत… पेड अॅक्टर्स… मला खात्री आहे की, पुरस्कारांच्या मोसमात यांच्या नावाला डावललं जाणार नाही. मी शेतकऱ्यांच्या सोबत आहे, असं म्हटलं होतं. First Published on February 8, 2021 12:17 pm
https://www.loksatta.com/maharashtra-news/farmer-protest-rihana-tweet-sachin-tendulkar-lata-mangeshkar-tweet-raju-shetti-reaction-bmh-90-2396020/|“सरकारी सवलतींना सोकावलेल्या सेलिब्रिटींनो… जरा भान ठेवा, विसरू नका…”; राजू शेट्टी भडकले|काय होता मुद्दा?|February 7, 2021 03:36 pm|शेतकरी आंदोलनावरून देशभरात घमासान सुरू आहे. आंदोलक शेतकऱ्यांबद्दल पॉपस्टार रिहानासह ग्रेटा थनबर्ग, पॉर्नस्टार मिया खलिफा यांनी ट्विट करून शेतकऱ्यांना समर्थन दिलं होतं. त्यावरून देशात बरंच रणकंदन झालं. देशातील कला आणि क्रीडा क्षेत्रातील सेलिब्रिटींनी भारताच्या अखंडतेवर भर दिला. सेलिब्रिटींनी घेतलेल्या भूमिकेवरून स्वाभिमानी शेतकरी संघटनेचे अध्यक्ष राजू शेट्टी भडकले आहेत. रिहानाच्या ट्विटनंतर अनेक सेलिब्रिटींनी परराष्ट्र व्यवहार मंत्रालयाच्या भूमिकेनंतर ट्विट केले होते. भारतीय स्वतःचे प्रश्न सोडण्यास सक्षम असून, बाहेरच्यांनी हस्तक्षेप करण्याची गरज नसल्याचा सूर सेलिब्रिटींनी लावला होता. सेलिब्रिटींच्या भूमिकेवर राजू शेट्टी यांनी टीका केली. “सरकारी सवलतीला सोकावलेल्या सेलिब्रेटींनो शेतकऱ्याला देशद्रोही ठरविताना जरा भान ठेवा. तुमचे बहुसंख्य फॉलोअर्स शेतकऱ्यांच्याच बाजूने आहेत हे विसरू नका, नाहीतर तुमचं तुणतुणं बंद पडेल!!,” असं राजू शेट्टी म्हणाले. सरकारी सवलतीला सोकावलेल्या सेलिब्रेटीनो शेतकऱ्याला देशद्रोही ठरविताना जरा भान ठेवा. तुमचे बहुसंख्य फॉलोअर्स शेतकर्यांच्याच बाजूने आहेत हे विसरू नका, नाहीतर तुमचं तुणतुणं बंद पडेल!!  — Raju Shetti (@rajushetti) दिल्लीत सुरू असलेल्या शेतकरी आंदोलनाबद्दल पॉपस्टार रिहानानं ट्विट केलं होतं. आपण याबद्दल का बोलत नाही आहोत? असा प्रश्न तिने उपस्थित केला होता. त्यानंतर ग्रेटा थनबर्ग, पॉर्नस्टार मिया खलिफा यांच्यासह अनेकांनी शेतकरी आंदोलनाच्या समर्थनार्थ ट्विट केलं होतं. त्यावर परराष्ट्र मंत्रालयानं स्पष्ट भूमिका मांडतं. प्रश्नांची माहिती करून घेण्याचा सल्ला दिला होता. त्यानंतर भारतात कला व क्रीडा क्षेत्रातील अनेक नामवंतांनी ट्विट केलं होतं. “सरकारनं या गोष्टी करायला नको. ही सगळी खूप मोठी लोकं आहेत. या लोकांना अशा प्रकारचं ट्विट करायला सांगणं. एकाच हॅशटॅगवर सगळ्या लोकांची ट्विट येणं. ही खूपच मोठी माणसं आहेत. त्यांना सरकारने अशा गोष्टींमध्ये पडायला लावू नये. हा सरकारच्या धोरणाचा विषय आहे. हा काही देशाचा विषय नाही. काही चीनमधून संकट आलंय. पाकिस्तानमधून आलंय. शेतकऱ्यांचं संकट आहेच मोठं, पण या सर्व गोष्टींसाठी सर्व लोकांना… त्या अक्षय कुमारवरती आटपायचा ना विषय. लता मंगेशकर, सचिन तेंडुलकर ही भारतरत्नं आहेत. खूप मोठी माणसं आहेत. त्यांना अशा गोष्टी करायला सांगणं… ती साधी माणसं आहेत. सरकारनं त्यांना सांगितलं, त्यांनी ट्विट केलं, पण आज जे ट्रोल होतंय आज त्यांच्यावरच येतंय,” असं म्हणत राज ठाकरे यांनी सरकारला फटकारलं होतं. First Published on February 7, 2021 3:34 pm
https://www.loksatta.com/desh-videsh-news/i-can-understand-that-he-was-not-prepared-for-budget-anurag-thakur-msr-87-2399041/|काही लोकं संसदेतही कमी काळ असतात आणि देशातही; राहुल गांधींना भाजपा नेत्याने लगावला टोला|आज लोकसभेत राहुल गांधी यांनी शेतकरी आंदोलनावरून भाजपावर जोरदार टीका केली|February 11, 2021 10:08 pm|काँग्रेस नेते राहुल गांधी यांनी आज लोकसभेत शेतकरी आंदोलनावरून केंद्र सरकारवर जोरदार टीका केली. मात्र यावेळी त्यांना केंद्रीय अर्थसंकल्पवर बोलणं टाळलं. यावरून केंद्रीय अर्थ राज्यमंत्री अनुराग ठाकूर यांनी राहुल गांधींवर निशाणा साधल्याचे दिसून आले. ” अर्थसंकल्पाच्या संपूर्ण कालावधीत सभागृहात उपस्थित नव्हते व त्यांना सभागृहात थांबायची सवय देखील नाही. काही लोकं संसदेतही कमी काळ असतात आणि देशातही, ज्याचा परिणाम समोर आला आहे.” असा टोला अनुराग ठाकूर यांनी राहुल गांधींना लगावला आहे. ”एक वरिष्ठ खासदार माझ्या अगोदर बोलत होते, म्हणून मला वाटले की त्यांना या सभागृहाचे नियम माहीत असले पाहिजेत आणि जर एखाद्या विषयावर आधीच चर्चा झाली असेल, तर त्यावर पुन्हा चर्चा केली जात नाही. दुसरे म्हणजे, मी समजू शकतो की ते अर्थसंकल्पावर बोलण्यासाठी तयार नव्हते. असं अनुराग ठाकूर यावेळी म्हणाले. But he was neither present for the entire duration of Budget nor does he have the habit of being in the House. Kuch log sadan mein bhi kam rehte hain aur desh mein bhi kam rehte hain. This is what happens after that: MoS Finance Anurag Thakur, in Lok Sabha — ANI (@ANI) तसेच, राहुल गांधी यांनी आज संसदेत भाजपाला उद्देशून हम दो हमारे दो.. च्या घोषणेवरून देखील अनुराग ठाकूर यांनी त्यांच्यावर टीका केली. ”मी राहुल गांधी यांना विचारू इच्छितो की ज्या दोन उद्योजक घराण्यांबद्दल ते बोलत आहेत, त्यांना केरळमध्ये जेव्हा काँग्रेसचे सरकार होते, तेव्हा बंदर का दिलं गेलं? ते तुमचेच आहेत.” अर्थसंकल्पावर बोलताना अनुराग ठाकूर म्हणाले, या अर्थसंकल्पात आशेचा किरण दिसतो व यामध्ये देशाला आत्मनिर्भर बनवण्याबरोबरच नव्या भारताच्या निर्माणावर जोर दिला गेला आहे. तर, हा देश फक्त चार लोक चालवत असल्याचं काँग्रेस खासदार राहुल गांधी यांनी म्हटलं होतं. पंतप्रधान नरेंद्र मोदी यांनी बुधवारी लोकसभेत राष्ट्रपतींच्या अभिभाषणावरील चर्चेला उत्तर देत भाषण केल्यानंतर आज(गुरुवार) राहुल गांधी लोकसभेत आक्रमक झाल्याचं पहायला मिळालं. बाजार समित्या बंद करण्याचा डाव असल्याचा आरोप राहुल गांधी यांनी केला. देशाचा कणा मोडण्याचा प्रयत्न केला जात असल्याचंही ते म्हणाले आहेत. यावेळी भाजपा खासदारांनी मोठ्या प्रमाणात सभागृहात गदारोळ घातला. First Published on February 11, 2021 9:59 pm
https://www.loksatta.com/desh-videsh-news/msp-was-there-msp-is-there-msp-will-remain-in-future-pm-modi-in-rajya-sabha-dmp-82-2396441/|शेतकरी आंदोलन: MSP कायम  राहणार, मोदींचं संसदेत आश्वासन|एमएसपी होता, एमएसपी आहे आणि भविष्यातही एमएसपी कायम राहिलं.|February 8, 2021 04:35 pm|पिकांना एमएसपी म्हणजे किमान आधारभूत किंमत कायम राहील, अशी खात्री पंतप्रधान नरेंद्र मोदी यांनी सोमवारी संसदेत बोलताना दिली. नव्या कृषी कायद्यांमुळे पिकांना हमी भाव मिळणार कि, नाही याबद्दल शेतकऱ्यांच्या मनात साशंकता असताना पंतप्रधान मोदींनी हमी भाव कायम राहील, असे आश्वासन संसदेत दिले. कृषी कायद्यावरुन निर्माण झालेली कोंडी फोडण्यासाठी त्यांनी शेतकरी नेत्यांना चर्चेचे निमंत्रण दिले. राष्ट्रपतींच्या अभिभाषणावर राज्यसभेत बोलताना मोदी म्हणाले की, “एमएसपी होता, एमएसपी आहे आणि भविष्यातही एमएसपी कायम राहिलं. गरीबांना परवडणाऱ्या दरात धान्य उपलब्ध करुन दिले जाईल. मंडींचे आधुनिकीकरण केले जाईल” असे मोदींनी सांगितले. “आपले कृषीमंत्री शेतकरी संघटनेच्या नेत्यांसोबत बोलत आहेत. चिंतेची स्थिती नाही. या सभागृहाच्या माध्यमातून मी पुन्हा त्यांना चर्चेसाठी निमंत्रित करतो. पण मुद्दा सोडवण्यासाठी पाऊल पुढे टाकले पाहिजे” असे पंतप्रधान मोदी म्हणाले. कृषी सुधारणांवर विरोधी पक्षाच्या घुमजाववर सुद्धा त्यांनी प्रश्नचिन्ह उपस्थित केलं. काँग्रेस आंदोलनामध्ये सहभागी होत आहे याबद्दल काहीही आक्षेप नसला तरी त्यांनी शेतकऱ्यांनाही मागील अनेक वर्षांपासून असणारी यंत्रणा आता बदलण्याची गरज आहे हे ही सांगणं महत्वाचं होतं, असंही मोदींनी आपल्या भाषणात म्हटलं. पुढे बोलताना कृषी धोरणांसंदर्भात यू-टर्न घेणाऱ्यांसाठी आपण मनमोहन सिंग यांचं एक जुनं वक्तव्य वाचून दाखवत असल्याचं सांगत पंतप्रधान मोदींनी मनमोहन सिंग यांच्या जुन्या वक्तव्याचा संदर्भ दिला. First Published on February 8, 2021 1:16 pm
https://www.loksatta.com/nagpur-news/opportunities-for-young-people-says-congress-state-president-nana-patole-zws-70-2398433/|यापुढे वयस्कांना निरोप, तरुणांना संधी!|"काँग्रेस प्रदेशाध्यक्ष नाना पटोले यांचे संकेत; विमानतळावर जोरदार स्वागत

"|February 11, 2021 12:20 am|काँग्रेसमध्ये यापुढे वयस्क नेत्यांना सन्मानजनक निरोप आणि तरुणांना संधी दिली जाईल, असे संकेत काँग्रेसचे नवनियुक्त प्रदेशाध्यक्ष नाना पटोले यांनी दिले. प्रदेशाध्यक्षपदी नियुक्ती झाल्यानंतर ते बुधवारी शहरात दाखल झाले. त्या निमित्ताने प्रेस क्लबमध्ये  आयोजित ‘मिट द प्रेस’ कार्यक्रमात ते बोलत होते. तत्पूर्वी त्यांचे नागपूर विमानतळावर जोरदार स्वागत करण्यात आले. पत्रकारांच्या प्रश्नाला मनमोकळेपणे उत्तर देताना पटोले यांनी आगामी काळात काँग्रेसमध्ये नवीन पिढीला वाव असल्याचे सांगितले. तरुणांना संधी दिली जाईल तर ज्येष्ठांचे काय, असा प्रश्न विचारला असता ते म्हणाले, वरिष्ठांचा सन्मान राखला जाईल. परंतु  तरुणांना संधी देण्यात गैर काहीच नाही.  मोदी नाटक करण्यात पटाईत आहेत. शेतकरी नेते राकेश टिकेत यांचा केंद्र सरकारने छळ केला आणि आंदोलन चिरडून टाकण्याचे षडयंत्र रचले. त्यावर टिकेत हळवे झाले होते. त्यावेळी केंद्रातील मंत्र्यांनी टिकेत यांची थट्टा केली. राज्यसभेत मात्र पंतप्रधान मोदी यांनी कारण नसताना अश्रू ढाळले. त्यांनी ज्या पद्धतीने लालकृष्ण अडवाणी, मुरलीमनोहर जोशी आणि केंद्रीय मंत्री नितीन गडकरी यांची अवस्था करून ठेवली, खरे तर त्यासाठी मोदींनी अश्रू ढाळायला हवे. त्यांनी संसदेत प्रवेश करताना आणि संसदेत भाषण करताना अभिनय केला. त्यासाठी मोदींना नटसम्राट अशी पदवी दिली पाहिजे, असा टोलाही पटोलेंनी हाणला. मोदी सरकारने शेतकरी विरोधी तीन आणि कामगारविरोधी कायदे केले. त्यांचा फटका शेतकरी, मजुरांना बसणार आहे. याविषयची जनजागृती मोहीम काँग्रेस हाती घेणार आहे. मोदी सरकारची हुकूमशाहीकडे होणारी वाटचाल आणि फडणवीस सकारने केलेल्या चुका. यामुळे काँग्रेसला महाराष्ट्रात क्रमांक एकवर आणण्यास फार काळ लागणार नाही. दिल्लीच्या सीमेवर शेतकरी आंदोलन सुरू आहे. त्याला महाराष्ट्रातून बळ दिले जाईल.  महाविकास आघाडी सरकारमध्ये काँग्रेसच्या मंत्र्यांच्या कामगिरीवर बोलताना ते म्हणाले, आमच्या मंत्र्यांमध्ये स्मार्टनेसचा अभाव असल्याने चांगले काम करूनही त्यांची चर्चा होत नाही. काँग्रेसकडे ऊर्जामंत्री पद असून करोनाच्या काळातील वीज देयक माफ व्हावे, अशी काँग्रेसची भूमिका आहे, असेही पटोले यांनी स्पष्ट केले. यावेळी काँग्रेसचे प्रवक्ते अतुल लोंढे,आमदार राजू पारवे, रवींद्र दरेकर, राजेंद्र मुळक, राहुल ठाकरे, राहुल पुगलिया, मारोतराव कोवासे, रमन पैगवार, मुजीब पठाण, बंटी शेळके, शेख हुसेन, प्रज्ञा बडवाईक, सुरेश भोयर, नाना कंभाले, मनोहर कुंभारे, नाना गावंडे, नरेंद्र जिचकार, राकेश पन्नासे, गिरीश पांडव, संजय महाकाळकर, प्रशांत धवड उपस्थित होते. पटोले यांच्या स्वागतासाठी काँग्रेसचे शेकडो कार्यकर्ते बॅनर, फलक, ढोल-ताशे घेऊन विमानतळावर आले होते. पटोले विमानतळाच्या बाहेर येताच  ‘आले रे आले नानाभाऊ आले’ गीत वाजवण्यात आले.  त्यानंतर खुल्या जीपवर पटोले यांच्यासह शहराध्यक्ष विकास ठाकरे, आमदार अभिजित वंजारी, विशाल मुत्तेमवार, अतुल कोटेचा, उमाकांत अग्निहोत्री, राजा तिकडे यांची मिरवणूक निघाली. ही मिरवणूक दीक्षाभूमी,  गणेश टेकडी मंदिर आणि मोठा  ताजाबाद येथे पोहचली. पदवीधर मतदारसंघाच्या निवडणुकीत आम्ही एकजूट होतो. पण, पंतप्रधान मोदी, केंद्रीय मंत्री गडकरी आणि विरोधी पक्षनेते फडणवीस यांचा वेगळा गट होता, असे पटोले म्हणाले.     First Published on February 11, 2021 12:20 am
https://www.loksatta.com/lokmanas-news/loksatta-readers-response-letter-abn-97-92-2403034/|अशी मुस्कटदाबी करताना टोचणी लागत नाही, कारण..|भारतात ब्रिटिश सत्ता दृढमूल होण्यास बाधा येऊ नये म्हणून तत्कालीन ब्रिटिश सरकारने ‘राष्ट्रद्रोहा’चा कायदा जारी केला.|February 18, 2021 12:05 am|  ‘‘द्रोह’काळिमा!’ हे संपादकीय (१७ फेब्रुवारी) वाचले. राजकीय नेते वा सरकार यांवर टीका केली म्हणून गेल्या दशकभरात ज्या व्यक्तींवर राष्ट्रद्रोहाचा गुन्हा दाखल केला गेला, त्यांपैकी ९६  टक्के गुन्ह्य़ांची नोंद २०१४ नंतर झालेली आहे. तसेच ‘राष्ट्रप्रेमी’ भाजप सत्तेत असलेल्या राज्यांत राष्ट्रद्रोहाच्या गुन्ह्य़ांचा शोध कसून घेतला जातो, आदी तपशील वाचला. या कायद्याचे जनक असलेल्या ब्रिटिशांनी त्यांच्या देशात हा कायदा रद्द करणे आणि भाजप सरकारांनी मात्र हा कायदा काहीसा सढळ हस्ते राबविणे, हा फरक जाणून घ्यावा लागेल. भारतात ब्रिटिश सत्ता दृढमूल होण्यास बाधा येऊ नये म्हणून तत्कालीन ब्रिटिश सरकारने ‘राष्ट्रद्रोहा’चा कायदा जारी केला. पण ब्रिटिश लोक निदान त्यांच्या देशात तरी व्यापक अभिव्यक्ती स्वातंत्र्याचे भोक्ते आहेत. ‘लॉयल्टी टु कण्ट्री ऑल्वेज; लॉयल्टी टु गव्हर्नमेंट, व्हेन इट डीझव्‍‌र्ह्स इट’ हे वचन त्यांना अनुकरणीय वाटते. याउलट, भाजप नेते ज्या संस्कारात घडलेले असतात त्यात राष्ट्रवाद व देशहित यांची मक्तेदारी आपल्याकडे आहे असा भ्रमयुक्त अहंकार निर्माण केला जातो. त्यामुळे आपण जी काही मते प्रदर्शित करतो, जी काही धोरणे आणि निर्णय राबवितो, त्यात देशहिताशिवाय दुसरे काही असूच शकत नाही अशी धारणा निर्माण झालेली असते. त्यामुळे आमच्या धोरणांवर किंवा निर्णयावर टीका करणे किंवा प्रश्नचिन्ह उपस्थित करणे म्हणजे देशहिताला आणि देशाच्या सुरक्षिततेला बाधा आणणे असेच मानण्यात येते (हिंदुत्ववाद्यांवर टीका म्हणजे समस्त हिंदूंवर टीका असा कांगावा करणे हा त्याच मानसिकतेचा भाग!). त्यामुळे वैचारिक विरोधक व टीकाकारांची कठोरपणे मुस्कटदाबी करताना भाजप सरकारांना अजिबात टोचणी लागत नाही. उलट त्याचे भावनिक शब्दांनी समर्थन केले जाते. जगभरातील तथाकथित राष्ट्रवादी हुकूमशहांची हीच मानसिकता व क्लृप्तीही होती, हे विसरता येणार नाही. आपल्या तीव्र टीकाकारांवर ‘राष्ट्रद्रोहा’चा गुन्हा नोंदविणे ही २०१४ नंतर अपवादात्मक नव्हे, तर सर्वसाधरण बात ठरण्यामागाचे हेच इंगित असावे. – अनिल मुसळे, ठाणे या ‘परंपरे’चाही अभिमान बाळगायला हवा! ‘ ‘द्रोह’काळिमा!’ हे संपादकीय (१७ फेब्रुवारी) वाचले. सद्य:स्थितीत अनेक प्रतिष्ठित लेखक, पत्रकार, प्राध्यापक तसेच विद्यार्थी अशा अनेकांवर ‘राष्ट्रद्रोहा’चा शिक्का मारण्यात आला आहे. राष्ट्रद्रोहाचा कायदा हा ब्रिटिशांचा वारसा आहेच; पण या कायद्याचा वापर भाजपशासित राज्यांत आणि भाजपच्या सत्ताकाळात अधिक प्रमाणात झालेला दिसतो. त्यामागील कारणांचाही विचार करावा लागेल. सरकार आणि देश दोन्ही बाबी एकच आहेत अशी राज्यकर्त्यांची धारणा झाल्यामुळे ‘सरकारचे विरोधक म्हणजे राष्ट्राचे शत्रूच’ अशी सहजसोपी मांडणी दृढ करण्याचा सातत्याने प्रयत्न होत आहे. त्यामुळे सरकारवर टीका करणाऱ्यांवर राष्ट्रद्रोहाचा शिक्का बसणे कठीण नाही. खरे म्हणजे प्राचीन परंपरांचा अभिमान बाळगणाऱ्या पक्षाला प्राचीन भारतातील मतमतांतरे आणि वादप्रतिवाद परंपरेचा परिचय, माहिती असायला हवी. राष्ट्र, राष्ट्रवाद यांच्या आधुनिक संकल्पना व भाजपच्या सांस्कृतिक-धार्मिक राष्ट्रवादाच्या कल्पना यांत मलभूत फरक आहे. त्यामुळे भाजपवरील धार्मिक-सांस्कृतिक अस्मितांचा प्रभाव सत्ता मिळाल्यानंतर अधिकच उग्र होत आहे. राष्ट्र व राष्ट्रवाद या गोष्टी आधुनिक आहेत. भारतात ‘एकच भाषा, एकच संस्कृती, एकच धर्म, एक देश’ असे काही वास्तव होते का? संपूर्ण भारत एका राजवटीच्या अमलाखाली, एका धर्माच्या प्रभावाखाली, एक भाषिक प्रदेश म्हणून अस्तित्वात होता का? भारतीयांच्या स्वातंत्र्य चळवळीत राष्ट्र म्हणून आपण एकत्र येऊन लढा दिला. एकजुटीमुळेच राष्ट्रनिर्मिती झाली. संविधानाने त्यास मूर्त स्वरूप प्राप्त झाले. मात्र, सांस्कृतिक-धर्मवादी-वांशिक राष्ट्रवादाच्या अस्मितेतून आलेली ‘आपल्या विचारांचे वा आपल्यासारखे नाहीत ते आपले शत्रू अन् आपले शत्रू ते राष्ट्रद्रोही’ अशी विचारसरणी एकात्मतेला बाधा आणत आहे. सर्वसमावेशक उदारमतवाद हीच वस्तुस्थिती आहे, हे मनात रुजवले तर ‘द्रोहकाल’ संपुष्टात येईल. – डॉ. अनिल केशव खांडेकर, पुणे आरोपसत्राआडून दडपशाहीकडे वाटचाल? ‘ही दिशा कोणती?’ आणि ‘‘द्रोह’काळिमा!’ हे अग्रलेख (अनुक्रमे १६, १७ फेब्रुवारी) वाचले. भारतीय संविधानाने प्रत्येक नागरिकाला काही मूलभूत अधिकार दिले आहेत, त्यांपैकी एक म्हणजे- अभिव्यक्तिस्वातंत्र्य! त्यामुळे सरकारच्या धोरणाविषयी आपले मत शांततेत व आंदोलनाद्वारेही व्यक्त करण्याचा अधिकार नागरिकांना आहेच. पण गेल्या काही वर्षांत सरकारच्या धोरणाविषयी आपले मत मांडण्याचा प्रयत्न केल्यास- ते शेती धोरणाविषयी असो वा पर्यावरणविषयक असो- ते मांडणाऱ्यांवर, त्यासाठी आंदोलन करणाऱ्यांवर ‘देशद्रोहा’चा ठपका ठेवला जात असल्याचे चित्र दिसते. मुळातच जोपर्यंत अशी चळवळ वा आंदोलने शांततेने व संयमाने सुरू असताना सरकारने या नागरिकांच्या भावनेचा आदर करायला हवा. पण दिशा रवीसारख्या युवा पर्यावरण कार्यकर्तीला अटक होते तेव्हा प्रश्न पडतो की, ‘देशद्रोहा’च्या आरोपसत्राआडून आपली दडपशाहीकडे तर वाटचाल सुरू नाही ना? – कृष्णा मच्छिंद्र कारभार, औरंगाबाद मग ‘यूएपीए’चा वापर नेमका कशासाठी? ‘ही दिशा कोणती?’ हे संपादकीय (१६ फेब्रुवारी) वाचले. ‘विश्वगुरू’ होण्याचे स्वप्न बघणाऱ्या भारतामध्ये एखाद्या ‘टूलकिट’मुळे एवढा गंभीर वाद निर्माण व्हावा? पण हा नवा भारत आहे- जिथे सरकारच्या धोरणांविरोधातील आंदोलनाकडे ‘देशद्रोह’ म्हणून पाहिले जाते. त्यात लगेच ‘विदेशी शक्तीं’चा संदर्भ येतो. अवैध कृत्ये प्रतिबंध कायद्या (यूएपीए)अंतर्गत आंदोलनकर्त्यांवर, समर्थकांवर गुन्हे नोंद होतात. मग सरकारच्या बाजूने झुकलेल्या वृत्तवाहिन्या थयथयाट सुरू करतात, ‘आंदोलनाच्या माध्यमातून देशाचे तुकडे करण्याचा कट, हा तर मोदीविरोध’ हे पटवून देण्यात मग्न होतात अन् मुख्य मुद्दय़ाला बगल दिली जाते. पण या यूएपीएचे वास्तव काय आहे? अलीकडेच झालेल्या संसदीय अधिवेशनात गृहराज्यमंत्र्यांनी दिलेल्या उत्तरानुसार, २०१६ पासून याअंतर्गत ५,९२२ अटक करण्यात आली, पण त्यातील केवळ १३२ जणांवरीलच आरोप सिद्ध झाले. तब्बल ९८ टक्के प्रकरणांत पोलिसांनी अद्याप गुन्हेनिश्चिती केलेली नाहीत, पण आरोप करण्यात आलेल्या व्यक्ती तुरुंगात आहेत. २०१९ मध्ये सरकारने या कायद्यामध्ये दुरुस्त्या केल्या, त्यानंतर एकाच वर्षांत तब्बल १,९४८ जणांना याअंतर्गत अटक करण्यात आली. त्यातील ६४ जण दोषमुक्त झाले व उर्वरितांवर अद्याप गुन्हेनिश्चिती झालेली नाही. मग यूएपीएचा वापर नेमका कशासाठी होत आहे? आवाज दाबण्यासाठी की वेळ मारून नेण्यासाठी? आता राहिला दिशा रवी प्रकरणाचा. दिल्ली पोलीस बेंगळूरुला येऊन तिला अटक करतात, तिचे वकील नसताना न्यायालयात सुनावणी होते अन् तिला पोलीस कोठडीही मिळते. पण तिच्याप्रमाणेच आरोप असलेल्या शंतनू मुळूक व निकिता जेकब यांना मात्र मुंबई उच्च न्यायालयाकडून अटकपूर्व जामीन मिळतो. एकुणात, आपण आता ‘नव्या भारता’त आहोत! – हर्षल विष्णू पाटील, कर्नाळ (जि. सांगली) आंदोलनांच्या मार्गाने वाटचाल केलेल्यांनी हे बोलू नये.. ‘आंदोलनांविषयीचे नवे राज्यशास्त्र’ हा डॉ. सुहास पळशीकर यांचा लेख (‘चतु:सूत्र’, १७ फेब्रुवारी) वाचला. चळवळ- आंदोलनांनीच भारतास स्वातंत्र्य मिळवून दिले हे विसरता कामा नये. परंतु २०१४ नंतर चळवळी, विद्यार्थी आंदोलने असोत किंवा शेतकरी आंदोलन वा इतर कोणतेही आंदोलन- त्याद्वारे जे आपल्या हक्कांसाठी लढतात ते ‘देशद्रोही’ ठरू लागले आहेत. त्यामुळेच की काय, पंतप्रधान नरेंद्र मोदी यांनी अलीकडेच आंदोलन करणाऱ्यांना उद्देशून एक शेलकी उपाधी दिली, ती म्हणजे- ‘आंदोलनजीवी’! खरे तर पूर्वाश्रमीचा जनसंघ असो किंवा तद्नंतरचा भाजप यांनी अनेक आंदोलने घडवली- मग १९६० च्या दशकातील गोहत्याबंदी आंदोलन असो वा सत्तरच्या दशकातील आणीबाणीविरोधी आंदोलनातील सहभाग किंवा ऐंशी-नव्वदच्या दशकातील रामजन्मभूमी आंदोलन अथवा २०११-१२ मधील अण्णा हजारेप्रणीत लोकपाल आंदोलनाचे समर्थन असो. मात्र आज आंदोलने करणाऱ्यांना भाजप ‘आंदोलनजीवी’ म्हणतोय. कदाचित भाजपची प्रस्थापित मंडळी हे विसरली असतील की, नागरिकांना जर त्यांचे हक्क मिळत नसतील, तर ते मिळवण्याचा मार्ग म्हणजे आंदोलन किंवा चळवळ आहे. हा मार्ग भाजपने यापूर्वी वापरलेला आहे, त्यामुळे त्यांना असे बोलण्याचा कोणताही नैतिक अधिकार राहात नाही. – बळीराम शेषेराव चव्हाण, जहागीरदारवाडी (जि. उस्मानाबाद) आरक्षण हा ‘समरसते’च्या मार्गातील अडथळा ‘ज्येष्ठ पत्रकार रमेश पतंगे यांचा अमृतमहोत्सवी गौरव सोहळा; संघाच्या सामाजिक समरसतेचे नायक : भागवत’ हे वृत्त (लोकसत्ता, १६ फेब्रुवारी) वाचले. समरसतेच्या मार्गातील मोठा अडथळा म्हणजे ‘जातीनिहाय आरक्षण’! आरक्षणाचा वापर सामाजिक दुहीसाठी केला जातो. जातीपातीचे राजकारण करून बिलंदर राजकारणी मतांचे पीक काढतात आणि निवडणुका जिंकतात. त्यामुळे ‘आरक्षण हटाओ’ मोहीम कोणताच राजकीय पक्ष हाती घेत नाही. ही चळवळ ‘सामाजिक समरसता मंचा’ने हाती घ्यावी. खासगी क्षेत्र, बॉलीवूड, क्रिकेट तसेच तिन्ही सैन्यदलांत आरक्षण नाही. या सर्वच क्षेत्रांत भारतीयांची कामगिरी अत्युच्च दर्जाची आहे. येथे फक्त गुणवत्ता, स्पर्धा व प्रत्यक्ष कामगिरीला महत्त्व आहे. हाच नियम अन्य क्षेत्रांत का लागू करू नये? मराठा, जाट, गुर्जर, पटेल या उच्च जातीही अनुक्रमे महाराष्ट्र, हरियाणा, राजस्थान व गुजरातमध्ये आरक्षण मिळण्यासाठी आंदोलन करीत आहेत. त्यांना ‘आरक्षणाचे फायदे’ हवेत. त्यासाठी आपली जात मागास आहे हे सिद्ध करण्याची जणू स्पर्धा लागली आहे. २१ व्या शतकात ‘विश्वगुरू’ होण्याची मनीषा बाळगणाऱ्या भारतासाठी हे मानहानीकारक आहे. वाढते औद्योगिकीकरण व शहरातील अर्थ-उद्योग-व्यापारउदिमाच्या संधी, उच्च शिक्षण, तंत्रज्ञानाचा प्रभाव यांतून जातीचे विस्मरण, विलयन होऊन आपण जातिअंताकडे जाऊदेखील; परंतु त्यास वेळ लागेल. सामाजिक समरसतेतून घटनात्मक मूल्यांना बळकटी मिळणार आहेच. परंतु ‘आरक्षणमुक्त भारत’ या चळवळीचे बिगूल त्यासाठी फुंकावे लागेल. – डॉ. विकास इनामदार, पुणे First Published on February 18, 2021 12:05 am
https://www.loksatta.com/desh-videsh-news/we-have-given-time-to-the-government-till-2nd-october-to-repeal-the-laws-rakesh-tikait-msr-87-2395601/|कृषी कायदे रद्द करण्यासाठी सरकारकडे आहे एवढा वेळ, राकेश टिकैत यांनी सांगितली तारीख|शेतकरी संघटनांकडून आज देशभरात चक्का जाम आंदोलन करण्यात आलं|February 6, 2021 05:23 pm|भारतीय किसान यूनियनचे प्रवक्ते राकेश टिकैत यांनी म्हटले आहे की, कृषी कायदे रद्द करण्यासाठी आम्ही सरकारला २ ऑक्टोबर पर्यंतचा वेळ दिला आहे. यानंतर आम्ही पुढील नियोजन करणार आहोत. तसेच, आम्ही दबावात सरकार सोबत चर्चा करणार नाही. तिन्ही कृषी कायदे रद्द केल्यानंतरच आम्ही घरी परत जाणार आहोत, असंही टिकैत यांनी यावेळी स्पष्ट केलं. We have given time to the government till 2nd October to repeal the laws. After this, we will do further planning. We won’t hold discussions with the government under pressure: Rakesh Tikait, Bharatiya Kisan Union — ANI (@ANI) सरकारने कृषी कायदे रद्द करावेत आणि एमएसपीवर कायदा बनवावा, नाहीतर आंदोलन सुरूच राहील. आम्ही संपूर्ण देशभरात यात्रा काढू आणि संपूर्ण देशात आंदोलन होईल. असं देखील राकेश टिकैत म्हणाले आहेत. सरकार कृषि क़ानूनों को वापस ले और MSP पर क़ानून बनाए नहीं तो आंदोलन जारी रहेगा। हम पूरे देश में यात्राएं करेंगे और पूरे देश में आंदोलन होगा : राकेश टिकैत  — ANI_HindiNews (@AHindinews) आज देशभरात शेतकरी संघटनांकडून चक्का जाम आंदोलन करण्यात आले. अनेक ठिकाणी शेतकऱ्यांना महामार्गावर ठिय्या मांडत आंदोलन केलं. दुपारी १२ ते ३ वाजेपर्यंत हे चक्का जाम आंदोलन करण्यात आलं. दरम्यान, गाझीपूर बॉर्डरवर आंदोलन करणाऱ्या टिकैत यांनी त्यांचा मार्ग रोखणाऱ्या पोलिसांसमोर हात जोडले आणि जय जवान, जय किसानच्या घोषणा दिल्या. तसेच आपण सर्वजण भाऊ-भाऊ आहोत असंही ते पोलिसांना म्हणाले. “शेतकरी आणि जवान देशाचा कणा आहेत. शेतकरी आपल्या अधिकारांसाठी आंदोलन करत आहेत, तर पोलीस आपलं कर्तव्य निभावत आहेत. त्याचं कोणाशीही शत्रूत्व नाही, हे जवान तर आपले भाऊ आहेत. त्यांच्या कर्तव्यनिष्ठेला आपण शतशः नमन करतो. शेतकऱ्यांच्या मागण्या तर भाजपा सरकारकडे आहेत. ज्यांनी तीन काळे कायदे आणून भाकरी तिजोरीत बंद करण्याचा प्रयत्न केला आहे” तर, आपले हक्क मिळवल्याशिवाय शेतकरी दिल्लीच्या सीमेवरुन कोणत्याही परिस्थितीत आपल्या घरी परतणार नाहीत, असंही टिकैत यांनी म्हटलं आहे. First Published on February 6, 2021 5:23 pm
https://www.loksatta.com/desh-videsh-news/farmers-protest-rail-roko-on-february-18-for-4-hours-sgy-87-2398302/|Farmer Protest: १८ फेब्रुवारीला देशव्यापी रेल रोको; आंदोलन आक्रमक करण्याचा शेतकऱ्यांचा निर्धार|"संयुक्त किसान मोर्चाची बैठक पार पडली
"|February 10, 2021 10:03 pm|कृषी कायद्यांविरोधातील आंदोलन अजून आक्रमक करण्याचा निर्णय शेतकरी नेत्यांनी घेतला आहे. बुधवारी संयुक्त किसान मोर्चाची बैठक पार पडली. यावेळी शेतकरी आंदोलकांनी १८ फेब्रुवारीला देशव्यापी रेल रोको आंदोलन करण्याचा निर्णय घेतला आहे. दुपारी १२ ते ४ असे चार तास हे आंदोलन केलं जाणार आहे. आंदोलनाचा भाग म्हणून आंदोलनकर्त्यांनी १२ फेब्रुवारीपासून राजस्थानाच्या रस्त्यांवरील सर्व टोल वसुली करु न देण्याचा निर्णय घेतला आहे. संयुक्त किसान मोर्चाने प्रसिद्धीपत्रकात दिलेल्या माहितीनुसार, १४ फेब्रुवारीला देशभरात कॅण्डल मार्च आणि मशाल मोर्चा काढला जाणार आहे. पुलवामा हल्ल्यात शहीद झालेल्या जवानांच्या बलिदानाचा सन्मान करण्यासाठी हा मोर्चा काढला जाईल. दुसरीकडे लोकसभेत राष्ट्रपतींच्या अभिभाषवरील चर्चेदरम्यान कृषी कायद्यांवर भाष्य केलं. “आपल्याला एक गोष्ट समजून घ्यावी लागेल ती म्हणजे दिल्लीबाहेर जे आंदोलन सुरु आहे तेथील शेतकरी चुकीची माहिती आणि अफवांना बळी पडले आहेत. आंदोलन करणाऱ्या सर्व शेतकऱ्यांच्या भावनांचा सरकार आणि हे सभागृह आदर करतं. यासाठीच सरकारचे मंत्री त्यांच्याशी सतत चर्चा करत आहेत. आदर आणि सन्मानाने करत आहेत,” असं नरेंद्र मोदींनी यावेळी सांगितलं. “कृषी कायद्यांमध्ये काही कमतरता असेल तर बदल करण्यात काही समस्या नाही. त्यांनी काही नेमकी गोष्ट सांगितली तर बदल करण्यात कोणताही संकोच नाही. कायदे लागू केल्यानंतर देशात कोणतीही मंडई, एमएसपी बंद झालेलं नाही. हे सत्य असून हे लपवून चर्चा करणं योग्य नाही. कायदा झाल्यानंतर खरेदीतही वाढ झाली आहे,” असं नरेंद्र मोदींनी सांगताच विरोधकांनी जोरदार गदारोळ केला. “आधी जे हक्क, व्यवस्था होत्या त्या नवीन कायद्यांनी काढून घेतलं आहे का हे शेतकऱ्यांनी सांगावं. पर्याय असताना विरोध का सुरु आहे. जिथे जास्त फायदा तिथे शेतकरी आपला माल विकू शकतात. या कायद्यात कोणतंही बंधन नसून पर्याय आहेत. जर कायदा लादला असेल तर विरोध करु शकतो,” असं नरेंद्र मोदींनी सांगितलं. First Published on February 10, 2021 10:03 pm
https://www.loksatta.com/manoranjan-news/kangana-ranaut-calls-her-self-the-best-actress-in-the-globe-dcp-98-2397474/|माझ्या इतकी प्रतिभावान अभिनेत्री संपूर्ण पृथ्वीवर शोधून दाखवा, सापडली तर…; कंगनाचं ट्विट|जाणून घ्या सविस्तर...|February 9, 2021 07:37 pm|"बॉलिवूड अभिनेत्री कंगना रणौत आपल्या वादग्रस्त वक्तव्यांमुळे नेहमीच चर्चेत असते. सोशल मीडियाच्या माध्यमातून कंगनाने आपलं मत व्यक्त करत असते. सोशल मीडियावरील पोस्टमुळे अनेकदा ती वादातही अडकली आहे. दरम्यान कंगनाने आता एक नवं वक्तव्य केलं असून संपूर्ण जगात आपल्यासारखी प्रतिभावान अभिनेत्री कोणीच नाही असं म्हटलं आहे. कंगना ट्विट करत म्हणाली आहे की, “या संपूर्ण जगात माझ्यासारखी वेगवेगळी भूमिका साकारण्याची प्रतिभा कोणामध्ये असेल तर मी माझा अहंकार सोडून देईन. तोपर्यंत मी नक्कीच अहंकारात राहू शकते.” याआधी एक ट्विट करत कंगनाने आपली तुलना हॉलिवूड अभिनेत्री गॅल गॅडोटशी केली होती. त्या ट्विटवरून कंगना प्रचंड ट्रोल झाली होती. I am open for debate if anyone can show me more range and brilliance of craft than me by any other actress on this planet I promise to give up my arrogance, until then I can surely afford the luxury of pride   — Kangana Ranaut (@KanganaTeam)  ""I"" and ""me"" used 8 times. Can any psychologist throw light, if this is a normal behavior? — Anu Mittal (@stylistanu)  Your Range of Stupidity and Lameness in unparalleled. You can beat a Sambit Patra or Chetan Bhagat on any given day. You are the Rahul Gandhi of BJP. Full of Stupidity Shit. Can you kindly Get Lost, and do that quickly. ASAP! — DaaruBaaz Mehta (@DaaruBaazMehta)  if you're so talented, show us playing ranbir kapoor's barfi character on twitter — Neeche Se Topper (@NeecheSeTopper)  Just one tweet from Meryl Streep and Gal Gadot on farmers' protest and Kangana will start calling them third class actresses. — The Bad Engineer (@Satirical_Dhruv)  Bhagwan ka diya sab kuch hai… range hai, raw talent hai, skilled action hai bas humility nahi hai — SwatKat (@swatic12)  कंगना लवकरच ‘थलाइवी’ या चित्रपटात दिसणार आहे. या चित्रपटात ती तामिळनाडूच्या दिवंगत माजी मुख्यमंत्री जयललिता यांची भूमिका साकारत आहे. याशिवाय तिचा ‘तेजस’ हा चित्रपटही प्रेक्षकांच्या भेटीला येत आहे. First Published on February 9, 2021 7:33 pm"
https://www.loksatta.com/desh-videsh-news/rakesh-tikait-salutes-to-delhi-police-said-jai-jawan-jai-kisan-aau-85-2395571/|राकेश टिकैत यांनी पोलिसांसमोर जोडले हात; म्हणाले…जय जवान, जय किसान!|"राकेश टिकैत यांनी घेतलंय एलएलबीचं शिक्षण
"|February 6, 2021 04:30 pm|दिल्लीत शेतकऱ्यांनी आज चक्का जाम आंदोलन केलं. यावेळी भारतीय किसान युनियनचे नेते राकेश टिकैत यांचं वेगळचं रुप पहायला मिळालं. गाझिपूर बॉर्डरवर आंदोलन करणाऱ्या टिकैत यांनी त्यांचा मार्ग रोखणाऱ्या पोलिसांसमोर हात जोडूले आणि जय जवान, जय किसानच्या घोषणा दिल्या. तसेच आपण सर्वजण भाऊ-भाऊ आहोत असंही ते पोलिसांना म्हणाले. टिकैत म्हणाले, “शेतकरी आणि जवान देशाचा कणा आहेत. शेतकरी आपल्या अधिकारांसाठी आंदोलन करत आहेत तर पोलीस आपलं कर्तव्य निभावत आहेत. त्याचं कोणाशीही शत्रूत्व नाही. हे जवान तर आपले भाऊ आहेत. त्यांच्या कर्तव्यनिष्ठेला आपण शतशः नमन करतो. शेतकऱ्यांच्या मागण्या तर भाजपा सरकारकडे आहेत. ज्यांनी तीन काळे कायदे आणून भाकरी तिजोरीत बंद करण्याचा प्रयत्न केला आहे” आपले हक्क मिळवल्याशिवाय शेतकरी दिल्लीच्या सीमेवरुन कोणत्याही परिस्थितीत आपल्या घरी परतणार नाहीत, असंही टिकैत यांनी म्हटलं आहे. टिकैत यांना शेतकऱ्यांची साथ वारसाहक्कानं मिळाली आहे. त्यांचे वडील महेंद्रसिंह टिकैत हे देखील शेतकरी नेते होते. टिकैत ४४ वेळा तुरुंगात जाऊन आले आहेत. मध्य प्रदेशातील भूमी अधिग्रहण कायद्याविरोधात आंदोलन करताना टिकैत ३९ दिवस तुरुंगात होते. त्याचबरोबर शेतकऱ्यांच्या ऊसाला भाव मिळावा यासाठी त्यांनी संसदेच्या बाहेर आंदोलन केलं होतं. तेव्हा त्यांची रवानगी तिहार तुरुंगात करण्यात आली होती. त्यावेळी टिकैत यांनी संसद भवनाबाहेरच ऊस पेटवून दिला होता. राकेश टिकैत यांनी कायद्याचं शिक्षण घेतलं असून एलएलबीपर्यंत शिक्षण पूर्ण केलं आहे. राकेश टिकैत १९९२ मध्ये पोलीस कॉन्स्टेबल म्हणून भरती झाले होते. १९९३-९४ मध्ये लाल किल्ल्यावर वडील महेंद्रसिंह टिकैत यांच्या नेतृत्वाखाली शेतकऱ्यांचं आंदोलन सुरु असताना त्यांनीही यामध्ये भाग घेतला होता. जेव्हा सरकारने आंदोलन चिरडण्यासाठी दबाव वाढवला तेव्हा त्यांनी आपली पोलीसची नोकरी सोडून ते शेतकऱ्यांसोबत उभे राहिले होते. First Published on February 6, 2021 4:30 pm
https://www.loksatta.com/manoranjan-news/rihanna-splits-with-saudi-boyfriend-hassan-jameel-dmp-82-2395390/|…आणि अब्जाधीश प्रियकराबरोबर झाला रिहानाचा ब्रेकअप|कोण आहे हसन जमील?|February 6, 2021 01:42 pm|आंतरराष्ट्रीय ख्यातीची पॉप गायिका रिहाना भारतात चर्चेचा विषय बनली आहे. तिने शेतकरी आंदोलनाचे समर्थन करणारे टि्वट केल्यापासून देशातील वातावरण ढवळून निघाले आहे. देशी आणि विदेशी सेलिब्रिटी असे दोन गट पडले आहेत. टि्वट करण्याआधी रिहानाबद्दल कमी जणांना माहिती होती. पण आता अनेकांच्या तोंडी तिचे नाव आहे. पॉप गायिका आणि सेलिब्रिटी असलेल्या रिहानाचं खासगी आयुष्य कसं आहे? ते जाणून घेऊया. रिहानाचे हसन जमील बरोबर प्रेमसंबंध होते. तीन वर्ष दोघे रिलेशनशिपमध्ये होते. टीएमएझने दिलेल्या वृत्तानुसार, मागच्यावर्षी जानेवारी महिन्यात रिहानाचे हसन जमील बरोबर ब्रेकअप झाले. २०१७ पासून त्यांच्यात प्रेमसंबंध फुलण्यास सुरुवात झाली होती. पण तीन वर्षातच रिहान आणि जमील वेगळे झाले. रिहानाचा हा एक्स बॉयफ्रेंड मूळचा सौदी अरेबियाचा असून गडगंज श्रीमंत आहे. रिहान आणि हसन जमीलने जाहीरपणे कधीही आपले प्रेमसंबंध मान्य केले नाहीत. पण अनेकवेळा दोघांना एकत्र पाहण्यात आले होते. २०१९ साली रिहानाने एका मॅगझिनला दिलेल्या मुलाखतीत जमील सोबतच्या नात्याबद्दल खुलासा केला होता. हो, मी जमीलच्या प्रेमात आहे, हे तिने मान्य केले होते. लग्नाचा प्रश्न त्यावेळी तिने उडवून लावला होता. ‘फक्त ते देवाला माहित’ असे तिने लग्नासंबंधीच्या प्रश्नाला उत्तर दिले होते. रिहाना आणि जमीलला परदेशात वेगवेगळया पर्यटनस्थळी एकत्र सुट्ट्यांचा आनंद घेताना पाहण्यात आले होते. जमीलच्या आधी रिहानाचे ख्रिस ब्राऊन, हॉलिवूड स्टार लिओनार्डो डिकॅप्रियो बरोबर प्रेमसंबंध होते. जमील सुद्धा घटस्फोटीत आहे. कला समीक्षक लिना लाझ्झार बरोबर त्याचे लग्न झाले होते. २०१२ ते २०१७ असा पाच वर्ष त्यांचा संसार टिकला. त्यानंतर दोघे विभक्त झाले. First Published on February 6, 2021 1:37 pm
https://www.loksatta.com/manoranjan-news/kangana-ranaut-tweet-on-arvind-kejariwal-after-she-trolls-on-social-media-ssj-93-2400329/|कंगनाचा अरविंद केजरीवाल यांच्यावर निशाणा; म्हणाली, ‘आशा आहे की….’|कंगनाने ट्विटरवरुन डागलं केजरीवाल यांच्यावर टीकास्त्र|February 13, 2021 05:08 pm|गेल्या कित्येक दिवसांपासून अभिनेत्री कंगना रणौत सातत्याने चर्चेत येत आहे. शेतकरी आंदोलनाला विरोध करत कंगनाने आतापर्यंत अनेकांवर टीकास्त्र डागलं आहे. यामध्येच आता तिने तिच्या टीकेची तोफ दिल्लीचे मुख्यमंत्री अरविंद केजरीवाल यांच्याकडे वळवली आहे. दिल्लीतील रिंकू शर्मा हत्येप्रकरणी तिने भाष्य केलं आहे. कंगनाने ट्विटरवर अरविंद केजरीवाल यांचं २०१५ मधील एक ट्विट शेअर केलं आहे. सोबतच तिने खोचक टीका केली आहे. “केजरीवालजी, मला आशा आहे की,तुम्हीदेखील रिंकू शर्माच्या कुटुंबीयांना भेटून त्यांना पाठिंबा द्या. तुम्ही एक राजकारणी आहात”, असं ट्विट कंगनाने केलं आहे. Dear ji I really hope you meet Rinku Sharma’s family and support them also, you are a politician hope you become a statesman also. — Kangana Ranaut (@KanganaTeam) दरम्यान, कंगनाचं हे ट्विट पाहिल्यानंतर अनेकांनी तिलाच ट्रोल करण्यास सुरुवात केली आहे. केजरीवाल जरी दिल्लीचे मुख्यमंत्री असले तरीदेखील तेथील दिल्ली पोलीस राज्याच्या नव्हे, तर केंद्राच्या अधिकाराखाली येतात. मग अशा परिस्थितीत तू केंद्र शासनाला काही प्रश्न विचारणार की नाही, असा उलट प्रश्न नेटकऱ्यांनी कंगनाला विचारला आहे. दिल्लीमध्ये २५ वर्षीय रिंकू शर्मा या तरुणाची त्याच्याच शेजारी राहणाऱ्यांकडून निर्घृण हत्या करण्यात आली आहे. मंगलपुरी परिसरात ही घटना घडली. पीडित रिंकू शर्मा हा भाजपा युवा मोर्चा आणि विश्व हिंदू परिषदेचा कार्यकर्ता होता. हल्ल्यात जखमी झालेल्या रिंकू शर्माचा उपचारादरम्यान मृत्यू झाला. याप्रकरणी हत्येचा गुन्हा दाखल करण्यात आला असून चारही आरोपी नसरुद्दीन, इस्लाम, झाहीद आणि मेहताब यांना अटक करण्यात आल्याचं म्हटलं जात आहे. दरम्यान, कुटुंबीयांनी केलेल्या दाव्यानुसार, “रिंकू आणि शेजारी राहणाऱ्या नसरुद्दीन यांच्यात काही धार्मिक वक्तव्यावरुन वाद काही दिवसांपूर्वी वाद झाला होता. बुधवारी रात्री नसरुद्दीन आणि इतर तिघे जबरदस्ती घरात घुसले आणि रिंकूच्या पाठीवर चाकूने वार केला”. पोलिसांनी व्यवसायिक वादातून हत्या झाल्याची माहिती दिली असताना विश्व हिंदू परिषद मात्र राम मंदिरासाठी निधी जमा करण्यावरुन हत्या झाल्याचा दावा करत आहे.   First Published on February 13, 2021 5:08 pm
https://www.loksatta.com/desh-videsh-news/andolan-jivi-hu-jumla-jivi-nahi-trends-top-on-twitter-after-pm-modi-use-the-word-in-speech-scsg-91-2397882/|#आंदोलनजीवी_हूँ_जुमलाजीवी_नहीं Top Trending हॅशटॅग; मोदींच्या ‘त्या’ वक्तव्याला होतोय विरोध|२०१५ साली राजकारणामध्ये जुमला हा शब्द सर्वात आधी अमित शाह यांनी वापरलेला|February 10, 2021 11:52 am|राष्ट्रपतींच्या अभिभाषणावरील आभारप्रदर्शक प्रस्तावाला उत्तर देताना पंतप्रधान नरेंद्र मोदी यांनी वापरलेला आंदोलनजीवी हा शब्द मागील काही दिवसांपासून सोशल नेटवर्किंगवर चांगलाच चर्चेत आहे. सोमवारी मोदींनी राज्यसभेत दिलेल्या भाषणामध्ये शेतकऱ्यांना आंदोलन मागे घेण्याचं आवाहन केलं. ‘आंदोलन मागे घ्या आणि चर्चेस या’, असं मोदी आपल्या भाषणात शेतकऱ्यांना म्हणाले. मात्र त्याचवेळी त्यांनी आता आंदोलनजीवी म्हणजे व्यावसायिक आंदोलक उदयास आले असून तेच सर्व आंदोलनांमध्ये दिसत आहेत. हे परोपजीवी आंदोलक प्रत्येक आंदोलनावर पोसले जात आहेत, अशी टीकाही केली. मोदींनी शेतकरी आंदोलनाच्या पार्श्वभूमीवर केलेल्या या टीकेमुळे विरोधकांपासून ते शेतकरी आंदोलनाला समर्थन करणाऱ्यांनी या शब्दावरुन मोदींवर टीका केली आहे. असाच एक हॅशटॅग सध्या सोशल नेटवर्किंगवर ट्रेण्ड होताना दिसत आहे. #आंदोलनजीवी_हूँ_जुमलाजीवी_नहीं असा हा हॅशटॅग असून या हॅशटॅगवर ६० हजारांहून अधिक ट्विट करण्यात आले आहेत. हा बुधवारी (१० फेब्रुवारी २०२१) देशातील टॉप ट्विटर ट्रेण्ड ठरला. पंतप्रधान नरेंद्र मोदींनी आंदोलनजीवी या शब्दामधून आंदोलन करणाऱ्यांना टोला लगावल्यानंतर आता आंदोलनाला समर्थन करणाऱ्यांनी आम्ही आंदोलक असलो तरी खोटे दावे आणि आश्वासने देणारे नाहीत असं सांगणारा हा हॅशटॅग ट्रेण्ड केलाय. शेतकरी आंदोलनातील फोटो, व्हिडीओ आणि वेगवेगळ्या प्रकारचे पोस्टर्स या हॅशटॅगच्या माध्यमातून आंदोलनाला पाठिंबा देणाऱ्यांनी शेअर करत पंतप्रधानांवर निशाणा साधला आहे. २०१४ साली नरेंद्र मोदींच्या नेतृत्वाखाली भाजपाने लोकसभा निवडणुका जिंकल्या आणि मोदी पंतप्रधान झाले. त्यानंतर २०१५ साली एबीपी न्यूजला दिलेल्या विशेष मुलाखतीमध्ये तत्कालीन भाजपाध्यक्ष अमित शाह यांनी पहिल्यांदा जुमला या शब्दाचा वापर केला होता. परदेशातील काळापैसा भारतात आणला तर प्रत्येकाच्या खात्यात १५ लाख रुपये जमा करता येतील हा निवडणुकीच्या प्रचारामधील जुमला म्हणजेच खोटं आश्वासन होतं असं शाह यांनी ५ फेब्रुवारी २०१५ रोजी दिलेल्या मुलाखतीमध्ये म्हटलं होतं. त्यानंतर विरोधकांनी अनेकदा यावरुन भाजपावर टीका केल्याचे पाहायला मिळालं आहे. सध्या ट्रेण्ड होत असणारा हॅशटॅगही याच शब्दाची आठवण करुन देणारा आहे. पाहुयात व्हायरल झालेले काही ट्विट्स… १) शेतकरी एकजुटीचा विजय असो… EKTA ZINDABAD;) Must Watch Young, old, bibi, baba, Haryanvi, Panjabi, Hindu, Sikh all with the same energy. They may try to divide us but we stand together.  — Vishal Lochab Farmer (@VishalLochab6) २) तर आम्हाला गर्व आहे ਸਾਡੇ ਆਂਦੋਲਨਜੀਵੀ Bhagat Singh is our Andolanjivi N we are proud of him  — Ravi barmi (@ravi_tatla) ३) वेगवेगळ्या ठिकाणांवरील आंदोलन across Haryana-UP and not limited to Punjab only.  — Vijay Malik A+ (@VijaySmalik) ४) भाषणावरुन टोला I am watching Modi’s speech in Parliament and my mom is like “Achcha to yahan se seekh rahi ho jhoot bolna baatein banana” — Meena (मीना) (@Iam_meena22) ५) दोन्ही वक्तव्ये RSS never supported ‘The Indian independence movement’. RSS never opposed ‘British Rule’ in India. So the ‘sanghis’ don’t know the power of the movement. The power of the Movement always stands ahead to the ‘Jumlas ‘. We can say proudly :  — BAJPAI,PANKAJ,IN(@pankajbajp16) ६) आंदोलन हेच लोकशाहीचं सौंदर्य आहे Protest is the beauty of the democracy. Don’t treat them as rivals.  — DrSyed Md Sabir (@drsabirsyed) ७) समर्थन आंदोलनाला When victory is stubborn, wounds do not matter.  — NomanQasmi (@NomanQasmi8) ८) हे सुद्धा आंदोलकच Modi insulted all these great personalities of the world.  — Hansraj Meena (@HansrajMeena) ९) तुम्ही सुद्धा आंदोलनजीवी? Always stand with farmers.  — Ankit shrivastava. (@ankitbhojpur426) १०) काहींनी हा हिशेबही काढला Prime Minister Narendra Modi visited 58 nations in the year 2015 costing the exchequer Rs 517.82 crore, — Andolanjeevi RAJU UPMAN (@RAJUUPMAN14) ११) आम्ही शेतकऱ्यांसोबतच Save our Farmers Save our Nation.. We stand with farmers 1- 2-   — #बेरोजगारों_की_आवाज़ (@Ravimeenafrom) १२) टॉप ट्रेण्ड National top trend. — Ravinder Bishnoi (@RaviiBishnoii) दरम्यान या हॅशटॅगबरोबरच अनेकांनी इतर शब्दांच्या पुढे जीवी शब्द लावत नवीन शब्द शोधून काढल्याचेही चित्र दिसत आहे. सोशल नेटवर्किंगवर अशापद्धतीचे अनेक ट्विट पाहायला मिळत आहेत. First Published on February 10, 2021 11:52 am
https://www.loksatta.com/mumbai-news/three-lakh-interest-free-crop-loan-abn-97-2397700/|तीन लाखांचे बिनव्याजी पीककर्ज|कर्जमाफीपासून वंचित असलेल्यांना लवकरच लाभ|February 10, 2021 12:17 am|कृषी कायद्यांविरोधात दिल्लीच्या प्रवेशद्वारांवर सुरू असलेल्या शेतकरी आंदोलनाच्या पार्श्वभूमीवर राज्य सरकारने राज्यातील शेतकऱ्यांना मोठा दिलासा दिला आहे. शेतकऱ्यांना पंजाबराव देशमुख व्याज सवलत योजनेअंतर्गत आता तीन लाखांपर्यंत बिनव्याजी पीककर्ज उपलब्ध करून देण्यात येणार आहे. तसेच कर्जमाफी न झालेल्या शेतकऱ्यांनाही तातडीने लाभ देण्यास सुरुवात करण्यात येणार आहे. राज्यातील शेतकऱ्यांच्या प्रलंबित प्रश्नांवर तोडगा काढण्यासाठी मंगळवारी बैठक झाली. सहकारमंत्री बाळासाहेब पाटील, कृषीमंत्री दादाजी भुसे यांनी सहकार विभाग आणि कृषी विभागाच्या विविध योजनांच्या अंमलबजावणीचा आढावा या वेळी घेतला. सहकार राज्यमंत्री विश्वजीत कदम, कृषी सचिव एकनाथ डवले, सहकार आयुक्त अनिल कवडे, कृषी पणन मंडळाचे व्यवस्थापकीय संचालक सुनील पवार, संचालक सतीश सोनी आदी बैठकीला उपस्थित होते. शेतकऱ्यांना वेळेवर कर्जपुरवठा झाला तर शेतीसंदर्भात नियोजन करणे सोयीचे होते. त्यामुळे शेतकऱ्यांच्या अडचणी आणि पेरणी हंगाम लक्षात घेऊन वेळेवर कर्जपुरवठा होणे आवश्यक आहे. त्यासाठी संबंधित विविध योजनांची प्रभावी अंमलबजावणी करावी, अशा सूचना भुसे आणि बाळासाहेब पाटील यांनी या वेळी केल्या. शेतकऱ्यांना पंजाबराव देशमुख व्याज सवलत योजनेअंतर्गत एक लाखापर्यंतचे कर्ज बिनव्याजी तर तीन लाखांपर्यंतचे कर्ज दोन टक्के व्याजाने दिले जाते. मात्र, यंदाच्या खरीप हंगामासाठी तीन लाखांपर्यंतचे कर्ज बिनव्याजी देण्यात येणार आहे. त्याबाबत मुख्यमंत्री उद्धव ठाकरे, उपमुख्यमंत्री तथा वित्तमंत्री अजित पवार यांच्यासोबत बैठक घेऊन शेतकऱ्यांना दिलासा देण्यासाठी धोरणात्मक निर्णय घेण्यात येणार असल्याचे भुसे यांनी सांगितले. कर्जमाफी योजनेचा फायदा न मिळालेल्या शेतकऱ्यांना तातडीने लाभ देण्याची कार्यवाही करण्याच्या सूचना सहकार विभागास देण्यात आल्या आहेत. त्यासाठी तालुका-जिल्हा समितीने तातडीने कार्यवाही करावी अशा सूचनाही या वेळी सहकारमंत्र्यांनी दिल्या. शेतकऱ्यांना प्रत्येक वर्षी खरीप हंगाम सुरू होण्यापूर्वी किसान क्रेडिट कार्डच्या माध्यमातून कर्जवाटपाची प्रक्रिया ३१ मार्चपर्यंत पूर्ण करावी. प्रत्येक जिल्हा मध्यवर्ती सहकारी बँकांनी जिल्ह्यतील प्रत्येक कर्जदार शेतकऱ्याला केसीसी रूपे डेबिट कार्ड वितरित करून त्यांना एटीएमद्वारे रक्कम काढण्याची सुविधा उपलब्ध करून देण्याचे आदेश देण्यात आले. * शेतकऱ्यांच्या शेतमालाचे नुकसान होऊ नये, यासाठी राज्यातील सर्व बाजार समित्यांच्या आवारात धान्य चाळण यंत्रे बसविण्याचा निर्णय घेण्यात आला आहे. * शेतमाल बाजार आवारात पाठविण्यापूर्वी गाव पातळीवर शेतमालाची आद्र्रता तपासण्यासाठी विकास संस्थेच्या स्तरावर आद्र्रता मीटर उपलब्ध करून देण्यात येतील. बाजार समित्यांमध्येही आद्र्रता मीटर बसविण्याचे आदेश देण्यात आले आहेत. * किमान आधारभूत किंमत अंतर्गत केंद्र शासनाने खरेदीसाठी ठरविलेली उत्पादनाच्या २५ टक्क्यांची मर्यादा न ठेवता खरेदी केंद्रावर येणाऱ्या संपूर्ण मालाची खरेदी करावी, अशी शिफारस करणारा प्रस्ताव तातडीने केंद्र सरकारला पाठविण्यात येणार आहे. First Published on February 10, 2021 12:17 am
https://www.loksatta.com/maharashtra-news/congress-leader-sachin-sawant-slam-bjp-leaders-on-farmer-protest-kangana-ranaut-bmh-90-2395354/|‘ड्रग्ज अ‍ॅडिक्ट’ला झाशीची राणी बोलवताना लाज वाटली नव्हती का?; काँग्रेसचा भाजपाला संतप्त सवाल|"""भाजपा नेत्यांनी मुख्यमंत्र्यांचा, महाराष्ट्राचा अपमान करणाऱ्यांची साथ दिली""
"|February 6, 2021 12:22 pm|शेतकरी आंदोलनानं राजकीय चर्चेच वर्तुळ व्यापून टाकलं आहे. शेतकऱ्यांनी ‘चक्का जाम’ची हाक दिली आहे. तर दुसरीकडे भाजपाच्या नेत्यांकडून शेतकरी आंदोलनाबद्दल खलिस्तानी, नक्षलवादी व देशद्रोही असल्याचा आरोप केला जात आहे. याच मुद्द्यावरून काँग्रेसनं भाजपाला कंगना रणौतला पाठिंबा दिल्याचं स्मरण करून देत खडेबोल सुनावले आहेत. केंद्र सरकारने केलेल्या नव्या कृषी कायद्यांना विरोध करत शेतकऱ्यांनी दिल्लीच्या सीमांवर ठाण मांडले आहे. मागील दोन महिन्यांपासून दिल्ली सीमेवरील टिकरी, सिंघू आणि गाझीपूर येथे शेतकऱ्यांचं आंदोलन सुरू आहे. सरकार आणि शेतकऱ्यांमधील चर्चा १२ ते १३ वेळा फिस्कटली असून, भाजपा नेत्यांकडून शेतकरीविरोधी सूर लावला जात आहे. शेतकरी आंदोलनाला खलिस्तानी संघटनांचा पाठिंबा असल्याचा आरोप भाजपा नेत्यांकडून करण्यात आला होता. त्याचबरोबर आंदोलनात नक्षलवादी आणि देशद्रोही असल्याचं काही भाजपा नेत्यांनी म्हटलं होतं. यावरून काँग्रेसचे नेते सचिन सावंत यांनी भाजपाला सुनावलं आहे. “देशात अन्नदात्याचा सन्मान सर्वोतोपरी आहे. त्याला खलिस्तानी, नक्षलवादी व देशद्रोही म्हणणाऱ्या भाजपा नेत्यांनी मुख्यमंत्र्यांचा, महाराष्ट्राचा अपमान करणाऱ्यांची साथ दिली. मुंबई पोलिसांना माफिया, मुंबईला पाकिस्तान बोलणाऱ्या ड्रग अॅडिक्टला झाशीची राणी बोलवताना लाज वाटली नव्हती का?,” असा सवाल सावंत यांनी भाजपाला केला आहे. देशात अन्नदात्याचा सन्मान सर्वतोपरी आहे. त्याला खलिस्तानी, नक्षलवादी व देशद्रोही म्हणणाऱ्या नेत्यांनी मुख्यमंत्र्यांचा, महाराष्ट्राचा अपमान करणाऱ्यांची साथ दिली. मुंबई पोलीसांना माफिया, मुंबईला पाकिस्तान बोलणाऱ्या ड्रग अॅडिक्टला झाशीची राणी बोलवताना लाज वाटली नव्हती का? — Sachin Sawant सचिन सावंत (@sachin_inc) शेतकरी आंदोलन सुरू झाल्यानंतर या आंदोलनात खलिस्तानवादी असल्याचा आरोप करण्यात आला होता. त्यावरून बरंच वादंग निर्माण झालं होतं. त्यानंतर प्रजासत्ताक दिनी झालेल्या हिंसाचारावरूनही भाजपा नेत्यांनी आंदोलक शेतकऱ्यांवर टीका केली होती. First Published on February 6, 2021 12:03 pm
https://www.loksatta.com/desh-videsh-news/if-social-media-is-misused-to-spread-fake-news-violence-then-action-will-be-taken-ravi-shankar-prasad-in-rajya-sabha-scsg-91-2398679/|…तर आम्ही कठोर कारवाई करु; मोदी सरकारने सोशल मीडिया कंपन्यांना दिला इशारा|'ट्विटर विरुद्ध केंद्र सरकार वाद सुरु असतानाच केंद्राने स्पष्ट केली भूमिका|February 11, 2021 11:20 am|ट्विटरवरील खात्यांवर निर्बंध लावण्यावरुन सध्या केंद्र सरकार आणि ट्विटरमध्ये मतभेद सुरु असतानाच आज संसदेच्या वरिष्ठ सभागृहामध्ये केंद्रातील मोदी सरकारने सोशल मीडियासंदर्भात आपली भूमिका स्पष्ट केली आहे. केंद्र सरकारच्या वतीने या विषयावर केंद्रीय कायदे मंत्री रविशंकर प्रसाद यांनी भूमिका स्पष्ट करताना केंद्राकडून सोशल मीडिया कंपन्यांना देण्यात आलेल्या निर्देशांचं समर्थन केलं आहे. सोशल मीडिया कंपन्यांविरोधात कठोर कारवाई करण्याचा थेट इशारा केंद्रीय कायदे मंत्र्यांनी दिला आहे. गुरुवारी संसदेचे कामकाज सुरु झाल्यानंतर रवी शंकर प्रसाद यांनी सोशल मीडियावरुन सध्या सुरु असणाऱ्या गोंधळासंदर्भात केंद्र  सरकारची भूमिका स्पष्ट केली. केंद्र सरकार सोशल मीडियाचा आदर करतं मात्र नियमांचे उल्लंघन करत सोशल मीडियाचा गैरवापर होत असल्याच त्यावर कारवाई केली जाईल असा इशारा यावेळेस रवि शंकर प्रसाद यांनी दिला. “आम्ही सोशल मीडियाचा प्रचंड आदर करतो. सोशल मीडियाने सर्वसामान्यांना अधिक सक्षम आणि शक्तीशाली बनवलं आहे. भारताला डिजीटल करण्याच्या मोहीमेमध्ये सोशल मीडियाचा मोठा वाटा आहे. मात्र सोशल मीडियाचा वापर खोटी माहिती पसरवण्यासाठी आणि हिंसा परसवण्यासाठी केला जात असेल तर त्यावर कारवाई केली जाईल,” अशी भूमिका रवी शंकर प्रसाद यांनी राज्यसभेमध्ये मांडली. We respect social media a lot, it has empowered common people. Social media has a big role in Digital India programme. However, if social media is misused to spread fake news, violence then action will be taken: Union Minister Ravi Shankar Prasad in Rajya Sabha — ANI (@ANI) भारत सरकारने अलीकडेच ज्या ट्विटर खात्यांवर बंदी घातली त्यामधील काही खाती ट्विटरनेही प्रतिबंधित केली आहेत. पण ही कारवाई फक्त भारतापुरती मर्यादित आहे. नागरी समुदाय, राजकारणी आणि माध्यमांची खाती ट्विटरने रोखलेली नाहीत तसेच अभिव्यक्तिस्वातंत्र्याच्या मूलभूत हक्कास आम्ही देशाच्या कायद्यानुसार बांधील आहोत असं ट्विटरने बुधवारी जारी केलेल्या पत्रकामध्ये म्हटलं आहे. भारतीय कायद्यांचे पालन करुन अभिव्यक्तिस्वातंत्र्य अबाधित ठेवतानाच इतर काही पर्यायांचा आम्ही विचार करीत आहोत, असंही ट्विटरने स्पष्ट केलं आहे. ज्या खात्यांवरुन चुकीची माहिती पसरवली जात आहे ती खाती बंद करावीत असा आदेश भारत सरकारने ट्विटरला दिला होता. शेतकरी आंदोलनाबाबातचा हा मजकूर ट्विटरवर टाकण्यात आला होता. त्यामुळे सरकारच्या आदेशांचे पालन केले नाही तर कठोर कारवाई करण्याचा इशारा केंद्राने दिलाय. ट्विटरने किमान ५०० खात्यांवर कारवाई केल्याची माहिती मंत्रालायला दिली होती. काही खात्यांवर कायमस्वरुपी बंदी घालण्यात आली आहे. काही खाती आम्ही भारत सरकारच्या आदेशावरुन बंद करत असलो तरी ती भारताबाहेर उपलब्ध असतील, या खात्यांवर संपूर्ण जगभरात बंदी घालता येणार नाही असंही ट्विटरने स्पष्ट केलं आहे. First Published on February 11, 2021 11:20 am
https://www.loksatta.com/pahili-baaju-news/farmer-law-why-punjab-protest-article-by-radhakrishna-vikhe-patil-abn-97-2402233/|पंजाबचाच विरोध का? |नवीन कायद्यांनुसार पंजाबमधील शेतकरी आपला शेतमाल राज्यात किंवा राज्याबाहेर खुल्या बाजारात विकू शकतात.|February 17, 2021 12:41 am|भारतीय जनता पक्षाचे विधानसभा सदस्य शेतकऱ्यांच्या आंदोलनाविषयी केंद्र सरकारचीही काही बाजू आहे, हे सांगणाऱ्या दीर्घलेखाचा हा उत्तरार्ध; हे आंदोलन केवळ पंजाब-हरयाणाच्याच शेतकऱ्यांसाठी आवश्यक का ठरले याहीकडे पाहणारा.. सरकार देशभरातून कृषी उत्पन्न बाजार समित्यांच्या माध्यमातून फक्त दहा टक्के शेतमाल खरेदी करते. परंतु एकटय़ा पंजाबमध्ये तब्बल ९० टक्के शेतमाल बाजार समित्यांमार्फत खरेदी केला जातो. उत्तर प्रदेश आणि हरियाणामध्ये परिस्थिती यापेक्षा वेगळी नाही. म्हणजेच या राज्यांमध्ये खुल्या बाजारात फक्त दहा टक्के शेतमाल विकला जातो. देशातल्या एकूण बाजार समित्यांपैकी तब्बल ३३ टक्के बाजार समित्या एकटय़ा पंजाबमध्ये आहेत. देशभरातील साधारण सहा टक्के शेतकऱ्यांना हमीभावाचा फायदा मिळतो आणि त्यातले बरेचसे शेतकरी पंजाबमधले आहेत. नवीन कायद्यांनुसार पंजाबमधील शेतकरी आपला शेतमाल राज्यात किंवा राज्याबाहेर खुल्या बाजारात विकू शकतात. त्यामुळे या तीन नव्या कृषी कायद्यांचा सर्वात मोठा परिणाम पंजाब-हरियाणाच्या बाजार समित्यांवर होणार आहे. पंजाबमध्ये शेतकऱ्यांना मोफत वीज मिळते. पंजाब राज्य सरकारने २०२०-२१ च्या अर्थसंकल्पात त्यासाठी ८२७५ कोटी रुपयांची तरतूद केली आहे. शेतकऱ्यांना केंद्र सरकारकडून खत अनुदान दिले जाते. पंजाबला त्यातले पाच हजार कोटी रुपये मिळतात. थोडक्यात सांगायचे तर पाणी व खतांसाठी मिळून पंजाबमधल्या शेतकऱ्यांना १३ हजार २७५ कोटी रुपये अनुदान मिळते. इतर कोणत्याही राज्यातील शेतकऱ्याला इतक्या मोठय़ा प्रमाणावर अनुदान मिळत नाही. पंजाबातील शेतकऱ्याचे उत्पन्न देशातील इतर शेतकऱ्यांच्या तुलनेत सर्वाधिक आहे. तांदूळ-गव्हाचे पीक आणि सरकारी खरेदीची हमी यामुळे पंजाबला हे शक्य झाले. १९६० च्या दशकात देशात दुष्काळ होता. त्यावेळी भारताला परदेशातून गहू आयात करावा लागला. या काळात अन्नधान्याबाबत स्वयंपूर्ण होण्याची गरज देशाला निर्माण झाली. तेव्हा शेतकऱ्यांना भरघोस सवलती व संधी देऊन सरकारने ‘हरित क्रांती’ची हाक दिली. पंजाब-हरियाणामधल्या शेतकऱ्यांनी या संधीचा उपयोग करून घेतला. देशाचे मुख्य धान्य असलेल्या गहू आणि तांदळाबद्दल देशाला स्वयंपूर्ण बनवले. परंतु आता मात्र पंजाबच्या शेतकऱ्यांना त्यांची ही पीक पद्धत अडचणीची ठरू लागली आहे. देशात सध्या प्रचंड मोठय़ा प्रमाणावर गहू-तांदळाचा साठा आहे. या अतिरिक्त साठय़ाचे काय करायचे हा प्रश्न सध्या भेडसावू लागला आहे. सरकारही इतक्या मोठय़ा प्रमाणावर साठा खरेदी करू शकत नाही. त्यामुळे आता पंजाबच्या समृद्धीला ओहोटी लागली आहे. आंदोलक शेतकऱ्यांच्या असंतोषाचे मूळ कारण हेच आहे. पंजाबमध्ये आडते व व्यापाऱ्यांची मोठी साखळी आहे. ते फक्त मालाचे खरेदीदार नाहीत, तर ते शेतकऱ्यांना वेळप्रसंगी पुरेसा पैसाही पुरवतात. तिथे संस्थात्मक कृषीकर्ज व्यवस्था नीट विकसित झालेली नाही. त्यामुळे ज्या गावांमध्ये बँकांची शाखा नाही अशा ठिकाणी आडत्यांकडून कर्ज देण्याची व्यवस्था निर्माण झाली. जवळपास ६६.७४ टक्के शेतकऱ्यांना कृषी पतपुरवठा यंत्रणा उपलब्ध नाही. पंजाबमध्ये देशाच्या इतर भागांच्या तुलनेत अल्पभूधारक शेतकऱ्यांची संख्या कमी आहे. तिथे ९७ टक्के शेती सिंचनावर चालते, तर महाराष्ट्रात हे प्रमाण जेमतेम १७ टक्के आहे. तांदूळ आणि गव्हाच्या पिकाचे उत्पादन जास्त आणि तुलनेने खर्च कमी अशी पंजाबमधली शेती आहे. अशा विषम परिस्थितीत पंजाब, हरियाणा व इतर राज्यांतील शेतकऱ्यांची तुलना कशी होईल? देशातील अन्न महामंडळांकडील गहूसाठा ९७० लाख टनांवर गेला आहे. आपल्याकडील गहू महाग असल्याने तो निर्यात होत नाही. तांदळाच्या निर्यातीलाही मर्यादा आहेत. यंदा मध्य प्रदेशात हरियाणाच्या तुलनेत दोन लाख टन जास्त गहू पिकला. उत्तर प्रदेश आणि पश्चिम बंगालमध्ये पंजाबपेक्षा जास्त तांदूळ पिकवला जातो. परंतु सरकार पंजाब आणि हरियाणाकडूनच अन्नधान्य खरेदी करत असल्यामुळे त्यांनाच अनुदानाचा जास्त वाटा मिळतो. त्याचवेळी भारतीय अन्न महामंडळ आतबट्टय़ाचा कारभार करत असल्यामुळे या महामंडळाची स्थिती वाईट झाली आहे. ते कर्जाच्या खाईत बुडाले आहे. अन्नधान्याचे विक्रमी उत्पादन, हमीभावाच्या रकमेत वाढ, खरेदी-विक्रीच्या रकमेतील चढ-उतार यामुळे अन्न अनुदानाची रक्कम वाढत चालली आहे. अन्न महामंडळ शेतकऱ्यांकडून खरेदी करत असलेल्या मालाची किंमत आणि प्रत्यक्ष रेशनिंगवरच्या मालाची किंमत यांच्यात प्रचंड दरी आहे. या सगळ्यामुळे त्यांची कृषी अर्थव्यवस्था अडचणीत आली आणि हेच आंदोलकांचे खरे दुखणे आहे. स्थगिती आहेच, पण.. या प्रकरणावर आता सर्वोच्च न्यायालयाचा अंतरिम आदेश आला आहे. सर्वोच्च न्यायालयाने या तीनही कृषी कायद्यांच्या अंमलबजावणीस अंतरिम स्थगिती दिली आहे. तसेच चार शेतकरी प्रतिनिधींची एक समितीही तयार केली आहे. ही समिती आपला अहवाल सुप्रीम कोर्टाला सादर करेल. तोपर्यंत सरकारला हे कायदे लागू करता येणार नाहीत. यात महत्त्वाची लक्षात घेण्यासारखी बाब म्हणजे सर्वोच्च न्यायालयाने हे कायदे रद्द केलेले नाहीत. या कायद्यांमध्ये घटनाबाह्य काही आहे असे सर्वोच्च न्यायालयाला अद्याप तरी निदर्शनास आलेले दिसत नाही. मात्र, शेतकरी नेते अद्यापि आडमुठेपणाची भूमिका घेऊन या समितीसमोर जाणार नाही, अशी भाषा करत आहेत. जर शेतकरी नेते संसदेला मानत नसतील आणि सर्वोच्च न्यायालयाचा निर्णय मानत नसतील तर त्यांचा केवळ विरोधासाठी विरोध करून अराजकता माजवण्याचा हेतू स्पष्टपणे दिसतो.. शेतकऱ्यांचे कल्याण करण्याचा नाही, अशी शंका घेण्यास वाव आहे. सुधारणा सबुरीनेच.. या कायद्याबाबत निर्माण केलेल्या प्रश्नांबाबत येणाऱ्या परिस्थितीनुसार बदलांचे मार्ग केंद्र सरकारने ठेवले आहेत. बाजार समित्यांचे स्वरूप बदलून शेतकऱ्याला सुलभता कशी येईल, उत्पन्नाला जास्त भाव कसा मिळेल याकडे सुधारणांचा रोख आहे. याशिवाय करार झाल्यानंतर प्रतवारीचे कारण देऊन आता माल नाकारता येणार नाही. जर शेतकरी आणि व्यापारी यांच्यात वाद निर्माण झाला तर लवाद नेमणे, शेती क्षेत्र थेट खासगी क्षेत्राला खुले न करता टप्प्याटप्प्याने करणे, शेतकऱ्यांच्या तक्रार निवारणासाठी प्रत्येक राज्यात ‘फास्ट ट्रॅक कोर्ट’ नेमणे, शेतकऱ्यांच्या बांधावरून मालखरेदीचा आग्रह धरणे, ‘एमएसपी’पेक्षा कमी भावात खरेदी केल्यास राज्य किंवा केंद्र सरकारकडून शेतकऱ्यांना अर्थसाहाय्य देणे, शेतकऱ्यांची फसवणूक झाल्यास मोफत वकील देणे तसेच त्यांना नुकसानभरपाई देण्याची तरतूद, दीर्घकालीन आयात-निर्यात धोरण, जीवनावश्यक वस्तू कायद्यात सुधारणा, साठवणुकीचे नियम अनुकूल बनवणे अशा अनेक गोष्टी शेतकऱ्यांच्या हितासाठी करता येणार आहेत. याशिवाय काही शंका असतील तर त्यावर  सरकारने चर्चेची दारे खुली ठेवली आहेत. परंतु आंदोलकांनी कृषी कायदे रद्द करण्याची मागणी रेटून दरवाजे बंद करणे हे उचित नाही. कुठलाही कायदा अस्तित्वात आला की त्यात वेळोवेळी बदल आणि सुधारणा केल्या जातात. आत्ता कुठे हे कायदे अस्तित्वात आले आहेत. या कायद्यांमुळे शेतकरी आणि शेती यांत काय बदल होईल, हे समजायला काही कालावधी जावा लागेल. जर या कायद्यांत काही त्रुटी असतील तर त्या भविष्यातही बदलता येतील. तोटा स्पष्ट तरी होऊ दे.. परंतु ज्या कायद्याच्या अंमलबजावणीमुळे  नक्की काय तोटा होईल हे पुरेसे स्पष्ट नसताना त्याबाबत आंदोलन करून देशाला वेठीस धरणे योग्य नाही. आंदोलक शेतकऱ्यांनी किमान कालावधी या कायद्याच्या अंमलबजावणीसाठी द्यावा, या आशयाचे पंतप्रधानांनी आंदोलकांना केलेले आवाहन तितकेच महत्त्वाचे आहे. पंतप्रधान नरेंद्र मोदी यांनी देशातील उद्योगांच्या प्रगतीत अडसर ठरणारे अनेक कायदे रद्द करून उद्योगांना जशी नवसंजीवनी देण्याचा प्रयत्न केला, तसाच प्रयत्न गेली ७० वर्षे शेतकऱ्यांच्या प्रगतीची वाट मोकळी करण्याचे काम या कायद्यांमुळे होईल यात शंका नाही. या कायद्याने शेतकऱ्यांचे नुकसान होत आहे असे लक्षात आले तर एक शेतकरी म्हणून या विधेयकाच्या विरोधात उभे राहण्यास कोणीही मागेपुढे पाहणार नाही. मात्र, साप साप म्हणून भुई बडवण्यात काहीही अर्थ नाही, इतकेच! (समाप्त) First Published on February 17, 2021 12:09 am
https://www.loksatta.com/desh-videsh-news/punjab-urban-body-polls-results-bjp-congress-sgy-87-2402764/|पंजाबमध्ये भाजपाला धक्का; काँग्रेसचा मोठा विजय|"मतमोजणी अद्यापही सुरु
"|February 17, 2021 04:05 pm|पंजाबमध्ये भाजपाला धक्का बसला असून स्थानिक संस्था निवडणुकीत काँग्रेसने मोठा विजय मिळवला आहे. मतमोजणी अद्यापही सुरु असून आतापर्यंत सातपैकी सहा महापालिकांमध्ये काँग्रेसने विजय मिळवला आहे. मोगा, होशियारपूर, कपूरथला, अबोहर, पठाणकोट आणि बठिंडा महापालिकांमध्ये काँग्रेसचा विजय झाला आहे. बठिंडा पालिकेतील निकाल हा सर्वात आश्चर्यचकित करणारा असून जवळपास ५३ वर्षांनी काँग्रेसला पुन्हा सत्ता मिळाली आहे. बठिंडा लोकसभेचं नेतृत्व शिरोमणी अकाली दलच्या हरसिमरत बादल करत असून नुकतंच कृषी कायद्यांच्या मुद्द्यावरुन त्यांनी मित्रपक्ष भाजपासोबतची युती तोडली आहे. काँग्रेस आमदार आणि राज्याच्या अर्थमंत्री मनप्रीत सिंग बादल बठिंडा विधानसभेचं नेतृत्व करतात. शिरोमणी अकाली दलचे प्रमुख सुखबीर सिंग बादल यांच्या त्या चुलत बहिणदेखील आहेत. त्यांच्यासाठी ही पालिका निवडणूक प्रतिष्ठेची ठरली होती. हा निकाल भाजपासाठी खूप मोठा धक्का असल्याचं मानलं जात आहे. कारण भाजपाकडे शहरी मतदारांचा पक्ष म्हणून पाहिलं जात होतं. पण कृषी कायद्यांच्या मुद्द्यावर शिरोमणी अकाली दलने युती तोडल्यापासून चित्र बदलल्याचं दिसत आहे. १४ फेब्रुवारीला १०९ नगपालिका, नगर पंचायत आणि सात महापालिका निवडणुकीसाठी मतदान झालं. कृषी कायद्यांवरुन आक्रमक आंदोलन सुरु असताना एकूण ७१.३९ टक्के मतदानाची नोंद झाली होती. First Published on February 17, 2021 2:00 pm
https://www.loksatta.com/desh-videsh-news/kamala-harris-niece-meena-harris-supports-farmer-protest-nodeep-kaur-sas-89-2395299/|Farmer Protest : “भारतात राहत असते तर..”, स्वतःचा फोटो जळताना बघून कमला हॅरीस यांची भाची संतप्त|'मला तुमच्या मुद्द्यांपासून दूर राहण्यास सांगू नका. हे सगळे आमचे मुद्दे आहेत'|February 6, 2021 11:18 am|भारतात सुरू असलेल्या शेतकरी आंदोलनाची चर्चा आता आंतरराष्ट्रीय पातळीवर सुरू झाली आहे. अमेरिकेच्या उपराष्ट्राध्यक्ष कमला हॅरीस यांची भाची मीना हॅरीस यांनी शेतकरी आंदोलनाला यापूर्वीच पाठिंबा दिला आहे.  काही दिवसांपूर्वी शेतकरी आंदोलनाला पाठिंबा देताना ‘जगातील सर्वात मोठी लोकशाही धोक्यात आली’ असं मीना हॅरीस यांनी म्हटलं होतं. त्यानंतर गुरूवारी मीना हॅरीस यांनी ‘मी भारतीय शेतकऱ्यांच्या मानवाधिकारांचं समर्थन करत आहे आणि बघा मला कशा प्रतिक्रिया मिळतायेत’ असं ट्विट केलं. अन्य एका ट्विटमध्ये त्यांनी, ‘मी घाबरणार नाही आणि गप्पही बसणार नाही’ असं म्हटलं. शेतकऱ्यांचं समर्थन केल्यामुळे भारतातून काही संघटनांनी मीना हॅरीसचा विरोध केला होता. सोबतच त्यांचे पोस्टरही जाळण्यात आले. स्वतःचा फोटो जळताना बघून मीना हॅरीस यांनी चांगलाच संताप व्यक्त केला आणि दिल्ली पोलिसांनी सिंघू सीमेवरुन अटक केलेल्या नवदीप कौर याचंही समर्थन केलं. याशिवाय भारताच्या अंतर्गत बाबींमध्ये हस्तक्षेप करु नका असं सांगणाऱ्यांना त्यांनी, ‘मला तुमच्या मुद्द्यांपासून दूर राहण्यास सांगू नका. हे सगळे आमचे मुद्दे आहेत’ असं सुनावलं. “तुमचा फोटो कट्टरपंथी जमावाकडून जाळताना बघणं विचित्र आहे…विचार करा जर आम्ही भारतात असतो तर या लोकांनी काय केलं असतं??… आंदोलन करणाऱ्या २३ वर्षांच्या नवदीप कौरला अटक करण्यात आली. पोलीस कोठडीत त्याच्यावर अत्याचार केले. त्याला जामिन न देता २० दिवसांपेक्षा जास्त दिवसांपासून तुरूंगात ठेवलं आहे. असं ट्विट करत नवदीप कौरसाठी मीना हॅरीस मैदानात उतरल्या. यासोबतच, “हे केवळ कृषी धोरणाबद्दल नाहीये. अल्पसंख्याकांच्या छळाबद्दल देखील आहे. ही पोलिस हिंसा, अतिरेकी राष्ट्रवाद आणि कामगार हक्कांवर हल्ले … ही जागतिक हुकूमशाही आहे. त्यामुळे मला तुमच्या मुद्द्यांपासून दूर राहण्यास सांगून नका. हे सगळे आमचे मुद्दे आहेत”, अशी संतप्त प्रतिक्रिया त्यांनी ट्विटरद्वारे दिली आहे. I won’t be intimidated, and I won’t be silenced. — Meena Harris (@meenaharris) Weird to see a photo of yourself burned by an extremist mob but imagine what they would do if we lived in India. I’ll tell you—23 yo labor rights activist Nodeep Kaur was arrested, tortured & sexually assaulted in police custody. She’s been detained without bail for over 20 days. — Meena Harris (@meenaharris) This isn’t just about agricultural policy. It’s also about the persecution of a vocal religious minority. It’s police violence, militant nationalism, and attacks on labor rights. It’s global authoritarianism. Don’t tell me to stay out of your affairs. These are all of our issues. — Meena Harris (@meenaharris) कमला हॅरीस यांची भाची मीना हॅरीस या वकील आहेत. यापूर्वी त्यांनी भारतातील शेतकरी आंदोलनाचे एक छायाचित्र ट्विट करत “जगातील सर्वात जुन्या लोकशाहीवर एक महिन्यापूर्वीच हल्ला झाला. त्यानंतर आता जगातील सर्वात मोठ्या लोकशाहीवर धोका निर्माण झाला आहे. या दोन्ही घटना एकमेकांशी निगडीत आहेत. भारतात आंदोलन करणाऱ्या शेतकऱ्यांविरोधात सुरक्षा दलाकडून होणारी दडपशाही आणि इंटरनेट बंद करण्याच्या निर्णयाविरोधात आवाज उठवला पाहिजे”, असं त्या म्हणाल्या होत्या. First Published on February 6, 2021 10:25 am
https://www.loksatta.com/desh-videsh-news/make-a-law-of-guarantee-demand-of-farmer-leader-rakesh-tikait-abn-97-2396820/|हमीभावाचा कायदा करा!|शेतकरी नेते राकेश टिकैत यांची मागणी, पंतप्रधानांच्या भाषणावर टीका|February 9, 2021 12:27 am|देशात भुकेवर व्यापार होऊ दिला जाणार नाही. ज्यांना तसे करायचे, त्यांना देशातून हाकलून दिले जाईल. विमानप्रवासाच्या किमती दिवसातून चारवेळा बदलतात तसे शेती मालाचे होत नसते हे लक्षात घ्यावे, अशी टीका भारतीय किसान युनियनचे नेते राकेश टिकैत यांनी सोमवारी केली. तसेच किमान आधारभूत किमतीचा कायदा करण्याची मागणी केली. राष्ट्रपती रामनाथ कोविंद यांच्या अभिभाषणावरील चच्रेला राज्यसभेत उत्तर देताना पंतप्रधान नरेंद्र मोदी यांनी शेती कायद्यांचे पुन्हा समर्थन केले. किमान आधारभूत किंमत होती आणि ती कायम राहील, असाही त्यांनी पुनरुच्चार केला. कृषिबाजार बंद केले जाणार नाहीत, त्या आधुनिक बनवल्या जातील. सत्ता असताना विरोधकांनी शेती क्षेत्रातील सुधारणांना पाठिंबा दिला होता, पण आता त्यांनी घूमजाव केल्याचा आरोप मोदींनी राज्यसभेत केला. मोदींच्या भाषणावर टिकैत यांनी टीकेचा भडिमार केला. नवे शेती कायदे रद्द करण्याच्या मागणीसाठी दिल्लीच्या वेशींवर सुरू असलेल्या आंदोलनाचा सोमवारी ७५ वा दिवस होता. सिंघू, टिकरी, गाझीपूर तसेच राजस्थानच्या सीमेवर शहाजहाँपूर येथे अजूनही शेतकरी ठिय्या देऊन आहेत. गेल्या काही दिवसांपासून प्रामुख्याने हरियाणा व पश्चिम उत्तर प्रदेशमध्ये महापंचायती आयोजित केल्या जात असून चखरी दादरी, मेवात अशा दक्षिण हरियाणातील अनेक ठिकाणी झालेल्या महापंचायतींमध्ये सुमारे ५० हजारांची गर्दी जमल्याचा दावा ‘स्वराज इंडिया’ नेते योगेंद्र यादव यांनी केला. दरम्यान, आंदोलन स्थळांभोवती पोलिसांनी उभे केलेले अडथळेही कायम ठेवण्यात आले आहेत तरीही, गाझीपूर तसेच अन्य आंदोलनस्थळांकडे शेतकऱ्यांचा ओघ कमी झालेला नसल्याचे शेतकरी नेत्यांचे म्हणणे आहे. पंतप्रधान मोदींनी आंदोलकांची नवी जमात तयार झाल्याचीही टिप्पणी केली. काही लोक आंदोलनांवर जगतात, हे आंदोलनजीवी-परोपजीवी असल्याचे मोदी भाषणात म्हणाले. त्यावर टिकैत यांनी, ‘यावेळी शेतकरी समुदाय आक्रमकपणे लढतो आहे आणि लोक त्यांच्या पाठीशी उभे राहिलेले आहेत’, असे प्रत्युत्तर दिले. मोदींनी भाषणात शिखांच्या योगदानाचे विशेष कौतुक केले. पण, आंदोलनजीवी लोक शीख समाजाच्या डोक्यात भलत्या गोष्टी घालत असून त्यांची दिशाभूल करत असल्याची टीका केली. या विधानाचीही टिकैत यांनी चिरफाड केली.  जात आणि धर्माच्या आधारावर समाजात फूट पाडण्याचा सातत्याने प्रयत्न होत आहे. पण, हे आंदोलन देशातील सगळ्या शेतकऱ्यांचे आहे, त्यात कोणी मोठा वा छोटा शेतकरी नाही, असे प्रत्युत्तर टिकैत यांनी दिले. मोदी यांच्या ‘आंदोलनजीवी’ या शब्दावरून शिवसेनेनेही कानपिचक्या दिल्या. भाजपही आंदोलनजीवीच आहेत. त्यांनी इतरांवर टीका करू नये. गॅस सििलडरचे दर एक रुपयांनी वाढले तरी स्मृती इराणी वगरे भाजपचे कार्यकत्रे आंदोलन करायचे. आंदोलन करूनच तुम्ही (भाजपचे नेते) खासदार झाला आहात. तुमच्या विरोधात कोणी आंदोलन केले तर देशद्रोह, तुम्ही केले तर देशहिताचे कसे होते, असा सवाल शिवसेनेचे खासदार अरिवद सावंत यांनी केला. भाजपने राम मंदिरासाठी रथयात्रा केली तेव्हा भाजप आंदोलनजीवीच होता. हे आंदोलन केले नसते तर भाजपला सत्ता मिळाली असती का, असाही प्रश्न सावंत यांनी केला. शेती कायद्यांबद्दल काँग्रेसच्या घुमजावाबद्दल मोदींनी केलेल्या टीकेवर, ‘अडते म्हणजे शेतकऱ्यांचे एटीएम आहेत अशा शब्दांत दिवंगत सुषमा स्वराज यांनी कृषिबाजारांचे समर्थन केले होते व शेती क्षेत्रातील सुधारणांचा विरोध केला होता. मग, या भूमिकेपासून भाजपने घूमजाव केलेले नाही का? पूर्वी तुमचा (भाजप) विरोध होता, आता सत्तेत आल्यावर हा कायदा योग्य कसा ठरतो? या प्रश्नांचेही स्पष्टीकरण मोदींनी द्यायला हवे होते’, अशी टिप्पणी सावंत यांनी केली. पाकिस्तान व खलिस्तान समर्थकांशी संबंध असलेल्या आणि शेतकऱ्यांच्या आंदोलनाबाबत चुकीची माहिती व प्रक्षोभक मजकूर पसरवणारी ११७८ खाती ब्लॉक करावी, असा आदेश सरकारने ट्विटरला दिला आहे. विदेशी भूमीवरून चालवलेली जी खाती खलिस्तान समर्थकांची आहेत किंवा पाकिस्तानची फूस असलेली आहेत आणि सध्या सुरू असलेल्या शेतकऱ्यांच्या आंदोलनात सार्वजनिक सुव्यवस्थेला धोका निर्माण करत आहेत अशी माहिती सुरक्षा दलांनी दिली होती; अशा खात्यांची यादी माहिती तंत्रज्ञान मंत्रालयाने ४ फेब्रुवारीला जाहीर केली होती. यापैकी अनेक खाती स्वयंचलित (ऑटोमेटेड बॉट्स) होती आणि शेतकऱ्यांच्या आंदोलनाबाबत चुकीची माहिती व प्रक्षोभक मजकूर पसरवण्यासाठी व त्याचा प्रसार करण्यासाठी वापरण्यात आली होती. सरकारने  ट्विटरला ती काढून टाकण्याचा आदेश दिला होता. त्याचे पालन न केल्यास दंडात्मक कारवाई करण्याचा इशाराही दिला होता. त्यानुसार ट्विटरने ही खाती काही तासांसाठी ब्लॉक केली होती, मात्र ती पुन्हा सुरू केली. पंतप्रधान मोदी विनाकारण शेती प्रश्नाचा गुंता वाढवत आहेत. किमान आधारभूत किंमत संपुष्टात येईल असे आम्ही (शेतकरी) कधी म्हटले होते? आम्ही फक्त शेतीमालाच्या किमतींना कायद्याची हमी द्या अशी मागणी करत आहोत. कायदा झाल्यास सर्वच शेतकऱ्यांचा फायदा होईल. कायद्याअभावी व्यापारी निम्म्या किमतीला शेती मालाची खरेदी करतात. त्यामुळे शेतकऱ्यांना आर्थिक नुकसान सहन करावे लागते. – राकेश टिकैत,  भारतीय   किसान युनियनचे नेते पंतप्रधान नरेंद्र मोदी यांनी अन्नदाता शेतकऱ्यांना आंदोलनजीवी संबोधणे व त्यांचा अवमान करणे निंदनीय आहे. – अशोक चव्हाण, सार्वजनिक बांधकाम मंत्री शरद पवार यांना संसदेत मंजूर के लेल्या कृषी कायद्यांचे समर्थक ठरविण्याचा पंतप्रधान नरेंद्र मोदी यांचा के विलवाणा प्रयत्न सुरू आहे. पवार यांना आदर्श कायदा (मॉडेल अ‍ॅक्ट) अभिप्रेत होता. आदर्श कायदा आणि सध्याचा कायदा यात  फरक आहे. परंतु मोदींना आदर्श कायदा कशाला म्हणतात हे कळत नसेल किंवा  दिशाभूल करण्याचा ते प्रयत्न करीत आहेत. – नवाब मलिक, अल्पसंख्याक मंत्री First Published on February 9, 2021 12:24 am
https://www.loksatta.com/desh-videsh-news/toolkit-case-22-year-old-girl-disha-ravi-arrested-p-chidambaram-slams-government-came-in-support-of-disha-sas-89-2400948/|“भारत मूर्खपणाची रंगभूमी ठरतोय, जर २२ वर्षांची विद्यार्थिनी देशासाठी धोका ठरत असेल तर…”|"""शेतकऱ्यांच्या पाठिंब्यासाठीचं एक टूलकिट भारतीय हद्दीत घुसखोरी करणाऱ्या चिनी सैनिकांपेक्षाही धोकादायक झालं आहे"""|February 15, 2021 09:20 am|स्वीडिश पर्यावरण कार्यकर्ती ग्रेटा थनबर्ग हिचे शेतकरी आंदोलनाशी संबंधित कथित ‘टूलकिट’ समाजमाध्यमावरून प्रसारित केल्याबद्दल बेंगळूरुतील दिशा रवी या २२ वर्षीय पर्यावरण कार्यकर्तीला दिल्ली पोलिसांनी शनिवारी अटक केली. ती टूलकिट प्रकरणातील प्रमुख कारस्थानी असल्याचे पोलिसांनी सांगितले. दिशाच्या अटकेनंतर आता राजकारण तापायला सुरूवात झाली असून काँग्रेसचे वरिष्ठ नेता पी. चिदंबरम यांनी दिशा रवीच्या अटकेचा विरोध केलाय. भारत मूर्खपणाचं नाट्यगृह बनत चाललाय, अशा शब्दात चिदंबरम यांनी दिशाच्या अटकेवरुन केंद्र सरकारवर घणाघाती टीका केली आहे. The Indian state must be standing on very shaky foundations if Disha Ravi, a 22 year old student of Mount Carmel college and a climate activist, has become a threat to the nation — P. Chidambaram (@PChidambaram_IN) A ‘took kit’ to support the farmers’ protest is more dangerous than the intrusion by Chinese troops into Indian territory! India is becoming the theatre of the absurd and it is sad that the Delhi Police has become a tool of the oppressors — P. Chidambaram (@PChidambaram_IN) “जर २२ वर्षांची विद्यार्थिनी देशासाठी धोका ठरत असेल तर भारताचा पाया नक्कीच डळमळीत झालाय, शेतकऱ्यांच्या पाठिंब्यासाठीचं एक टूलकिट भारतीय हद्दीत घुसखोरी करणाऱ्या चिनी सैनिकांपेक्षाही धोकादायक झालं आहे”, अशी खरमरीत टीका चिदंबरम यांनी ट्विटरद्वारे केली आहे. “भारत एक मूर्खपणाची रंगभूमी बनत आहे आणि दिल्ली पोलिस अत्याचाऱ्यांचे साधन बनले आहेत, ही खेदाची बाब आहे. मी दिशा रवीच्या अटकेचा तीव्र निषेध करतो आणि सर्व विद्यार्थी आणि तरुणांना हुकूमशाही सत्ताधाऱ्यांविरोधात आवाज उठवण्याचे आवाहन करतो” असं म्हणत चिदंबरम यांनी दिशाच्या अटकेचा तीव्र विरोध केला आणि त्याविरोधात आवाज उठवण्याचे आवाहन केले आहे. दिल्ली पोलिसांच्या ‘सायबर सेल’च्या अधिकाऱ्यांनी दिशा रवी हिला तिच्या घरातून प्रथम चौकशीसाठी ताब्यात घेतले होते. ‘टूलकिट गूगल डॉक्युमेंट’ तयार करण्यात आणि ते प्रसारित करण्यात तिचा सहभाग असल्याचे स्पष्ट झाल्यानंतर तिला अटक करण्यात आल्याचे वरिष्ठ पोलीस अधिकाऱ्याने रविवारी सांगितले. दिशा रवी हिला न्यायालयाने पाच दिवसांची पोलीस कोठडी दिली. दिशाचा लॅपटॉप आणि मोबाइल फोन जप्त करण्यात आला आहे. त्यातून ‘टूलकिट’ प्रकरणात आणखी कोणाचा सहभाग आहे आणि दिशा कोणाच्या संपर्कात होती याची माहिती मिळू शकेल, असा पोलिसांचा कयास आहे. प्रजासत्ताक दिनी शेतकरी मोर्चाच्या वेळी स्वीडनची पर्यावरण कार्यकर्ती ग्रेटा थनबर्ग हिने कथित ‘टूलकिट’ आपल्या ट्विटर खात्यावर प्रसारित केले होते. परंतु नंतर तिने ते काढून टाकले होते. पोलिसांनी दिलेल्या माहितीनुसार ‘टूलकिट गूगल डॉक्युमेंट’चे संपादन दिशा हिने केले होते. ते समाजमाध्यमांवर प्रसारित करण्यात तिचा मोठा वाटा होता. ‘टूलकिट’बाबतचे हे प्रकरण गुन्हेगारी कटाचा भाग मानले जात असून त्याची चौकशी सुरू आहे. पोलिसांनी गूगलच्या मदतीने ‘गुगल टूलकिट’ टाकणाऱ्यांचा ‘आयपी’ पत्ता शोधला होता. त्यातून दिशाचा थांग लावण्यात आला आणि तिला अटक करण्यात आली. First Published on February 15, 2021 8:48 am
https://www.loksatta.com/lokmanas-news/loksatta-readers-response-letter-abn-97-91-2402229/|अपयश लपवण्याची सरकारची सोय|पर्यावरणवादी तरुणीस देशद्रोही ठरवून सरकार काय सिद्ध करू पाहत आहे हे सर्वाना समजत आहे. आपले अपयश लपवण्याची ही सोय आहे.|February 17, 2021 12:41 am|‘ही दिशा कोणती?’ हा अग्रलेख (१६ फेब्रुवारी) वाचला. शेतकरी आंदोलन गेल्या अडीच महिन्यांपासून सुरू आहे. सुरुवातीला  सरकारने  हे आंदोलन नजरेआड केले. नंतर हळूहळू शेतकऱ्यांची संख्या वाढत गेली आणि मग या आंदोलकांची थट्टा करण्याचा उद्योग सुरू झाला. लहान शेतकरी- मोठा शेतकरी असे फुटीचे बीज पेरण्याचा प्रयत्न मोदी सरकारने केला; जेणेकरून आंदोलन क्षीण होईल. मात्र, झाले ते उलटेच. देशभरातून हजारो शेतकरी दिल्लीत आले. त्यांची खलिस्तान समर्थक म्हणून हेटाळणी केली गेली. तरीही आंदोलनाचा पाठिंबा वाढतच गेला. दिल्ली सीमेवरील हे आंदोलन आता देशात आणि जगभरात पसरले आहे. आता काहीही करून आंदोलन बदनाम करणे हेच उद्दिष्ट डोळ्यासमोर ठेवून केंद्र सरकार वागत आहे. अभिव्यक्ती स्वातंत्र्य फक्त भाजपच्या आयटी सेललाच आहे का? इतर लोक बोलले की लगेच ते देशद्रोही? पर्यावरणवादी तरुणीस देशद्रोही ठरवून सरकार काय सिद्ध करू पाहत आहे हे सर्वाना समजत आहे. आपले अपयश लपवण्याची ही सोय आहे. – प्रा. आनंद हरिश्चंद्र निकम, औरंगाबाद पर्यावरणवाद्यांचा आंदोलनाशी संबंधच काय? ‘ही दिशा कोणती?’  हे  संपादकीय आणि दिशा रवी हिच्या अटकेसंबंधीच्या बातम्या वाचल्या. यासंबंधात वृत्तपत्रांतून आलेल्या माहितीचा विचार केल्यास काही प्रश्न उपस्थित होतात. दिशा रवी आणि तिचे सहकारी  निकिता जेकब, शंतनू हे सर्व ‘पर्यावरणवादी’ आहेत असे गृहीत धरले तर प्रश्न  असा की, पर्यावरणवाद आणि दिल्लीत चालू असलेले शेतकरी आंदोलन यांचा मुळात संबंधच काय? म्हणजे शेतकरी आंदोलनाला पाठिंबा देणे हे पर्यावरणाच्या हिताचे आणि त्याला विरोध करणे हे पर्यावरणाला  घातक असे काही समीकरण आहे का? आणि असेल, तर त्याला तार्किक आधार कोणता?  शेतकरी आंदोलनाचे नेते ज्या मुद्दय़ांवरून कृषी कायद्यांना विरोध करीत आहेत, त्यात कुठेही  पर्यावरण या विषयाचा सुतराम उल्लेख झाल्याचे ऐकिवात नाही. असे असताना ही ‘पर्यावरणप्रेमी’ मंडळी- ती खरीच तशी असल्याचे गृहीत धरले तरीही- अचानक त्या आंदोलनाच्या समर्थनार्थ  सरसावतात, हे कसे ? ‘पोएटिक जस्टिस फाऊंडेशन’ या खलिस्तान समर्थक गटाचा ‘पर्यावरणा’शी काय संबंध? दूरचित्रसंवाद यंत्रणेद्वारे घेतलेल्या बैठकीचा अजेंडा काय होता? त्या बैठकीत हे पर्यावरणप्रेमी कार्यकर्ते सहभागी होण्याचे कारण काय? मुळात दिशा रवी आणि इतर दोघांचा खलिस्तानवाद्यांशी संबंध काय, ते शोधून काढण्यासाठीच त्यांना अटक होणे आवश्यक असल्याचे पोलीस म्हणत असतील तर ते चूक कसे ठरवणार? आपल्या देशातील आंदोलनासाठी- मग ते कितीही योग्य, न्याय्य का असेना- इतर देशांतून आपल्या दूतावासांसमोर निदर्शने आयोजित करून जागतिक स्तरावर आपल्या सरकारविरोधी वातावरण तयार करणे, याचा ‘पर्यावरण’ या विषयाशी संबंध जोडता येत नाही. इथे पर्यावरणाखेरीज आणखी बरेच काही असावे अशी शंका येणे साहजिक आहे. त्या शंकेच्या निरसनासाठीच पोलीस कोठडीत चौकशी आवश्यक असेल तर त्याविरुद्ध गदारोळ उठवण्यात अर्थ नाही. – श्रीकांत पटवर्धन, कांदिवली (मुंबई ) ..पण लोकशाही मूल्ये टिकायलाच हवीत! भारतीय संविधानाने कलम १९ नुसार सर्व नागरिकांना सहा प्रकारच्या हक्कांबाबत संरक्षण दिले आहे. त्यांत भाषण,अभिव्यक्ती स्वातंत्र्य, शांततेने आणि विनाशस्त्र एकत्र जमण्याचा अधिकार आहे. आणि याला आवश्यक त्या मर्यादासुद्धा आहेत. शेतकरी आंदोलन सुरुवातीला याच मार्गाने चालू होते. पण जसजसे यात सत्ताधारी आणि विरोधी पक्षाने आपापल्या परीने राजकारण केले, त्यानंतर मात्र आंदोलनाची दिशाच बदलत गेली. आता असे वाटते की, आंदोलनाचा मूळ मुद्दा बाजूला पडला आहे आणि आपले व त्यांचे अथवा आभासी आणि प्रत्यक्ष असे दोन गट तयार झालेत. किंबहुना, केले गेल आहेत. कारण ‘फोडा आणि राज्य करा’ ही पूर्वीपासूनच राज्यकर्त्यांची पद्धत राहिली आहे. मग हे टुलकिटचे प्रकरण असो किंवा अन्य काही. एक मात्र नक्कीच, की यापैकी काहीही असो- देशाची सार्वभौमता आणि सुरक्षा सर्वोच्चच असली पाहिजे. त्यात कुठलीही तडजोड नसावी. लोकशाही मूल्यांवर विश्वास कायम राहिला पाहिजे. आणि जे चांगले ते चांगलेच आणि चूक ते चूकच अशीच सरकार, विरोधी पक्ष आणि नागरिकांचीही धारणा असायला हवी. – उमाकांत सदाशिव स्वामी, पालम(जि. परभणी) ही तर ‘बुद्धिहीन बळा’ची दिशा! ‘ही दिशा कोणती?’हा अग्रलेख वाचला. ‘राजद्रोहा’च्या गंभीर कलमांखाली दिशा रवी या तरुणीला अटक झाल्यानंतर आता माजी सरन्यायाधीश रंजन गोगोई यांनी देशातील न्यायव्यवस्थेबद्दल केलेल्या विधानांमध्ये थोडी दुरुस्ती करावयास हवी. आपली न्यायव्यवस्था फक्त जीर्णच झालेली नाही, तर ती सरकारची बटीकही झालेली आहे, ही ती दुरुस्ती. सरकारी निर्णयांबद्दल मतभेद प्रदर्शित करणे, आपल्या क्षेत्रासाठी करण्यात येणारे कायदे हे आपल्या हिताचे असावे अशी मागणी करणे, विरोधी पक्ष म्हणून सरकारविरोधी (देशविरोधी नाही!) भूमिका घेणे, या गोष्टी आता ‘देशद्रोह’ ठरू लागल्या आहेत. अशा देशद्रोहींना वठणीवर आणण्यासाठी आता ईडी, सीबीआय, आयकर खाते, पोलीस खाते, न्यायालये यांचा सरकारकडून सर्रासपणे गैरवापर केला जातोय. या यंत्रणाही आता सरकारसाठी बाटलीत बंद केलेल्या भुतासारख्या झाल्या आहेत. सरकारने त्यांना बाटलीतून बाहेर काढले की, हे ‘हुकूम मेरे आका’ म्हणून सरकारकडून हुकूम घेणार व दिलेली कामगिरी बजावून परत बाटलीत जाऊन बसणार! पूर्वी राजकारणात सत्तेपर्यंत पोहोचण्यासाठी ‘बुद्धिबळ’ लागते असे वाटत असे. पण सध्याच्या सरकारने सत्ता मिळवण्यासाठी सर्व ‘बुद्धी’ खर्चून टाकलेली दिसते. सरकारकडे आता फक्त ‘बुद्धीहीन बळ’च उरलेले असावे. सध्या सरकारकडून सुरू असलेल्या दडपशाहीकडे पाहिल्यास हाच निष्कर्ष काढता येईल. घंटों तक ‘मन की बात’ करणारे, पदरी लाखो ‘पेड ट्रोलर्स’ बाळगणारे जेव्हा एखाद्या मुलीच्या २८० अक्षरांच्या ‘टिवटिव’ला घाबरू लागतात तेव्हा त्यांची ‘मन की बात’ एकतर्फीच होती, ती जनतेला पटण्यासारखी नव्हती, हेच सिद्ध होते. – मुकुंद परदेशी, धुळे समाजमाध्यमांबाबतचे गृहीतक तोकडे ‘ही दिशा कोणती?’ हा अग्रलेख (१६ फेब्रु.) वाचला. ‘साप साप म्हणून भुई धोपटू नये’ हा त्यातील मथितार्थ पटणारा आहे.  पण संपूर्ण अग्रलेखात असलेले गृहीतक मात्र मान्य होण्यासारखे नाही. नवमाध्यमांतील गटा-गटांमधील मजकुरांची देवाणघेवाण काय मोठे आक्रीत घडवणार, हे ते गृहीतक! मुळात कोणतेही गुन्हेगारी कृत्य, देशद्रोही घटना एकदम रस्त्यावर तलवार चालवून होत नसतात. त्यामागे एक निश्चित कार्यप्रणाली आणि नियोजन असते. त्याची सुरुवात कोठूनही होऊ शकते. टूलकीट हेही त्याला अपवाद नाही. एखादी ठिणगीही आगीचे रौद्र रूप घेऊ शकते. फेसबुकच्या साध्या पोस्टमुळे दंगली पेटलेल्या आपण पाहिल्या आहेत. – गार्गी बनहट्टी, दादर (मुंबई ) ‘येस सर’ म्हणणारेच तरुण हवेत का? ‘ही दिशा कोणती?’ हा अग्रलेख वाचला. गेल्या काही वर्षांत दहशतवाद आणि देश तोडण्याच्या आरोपावरून अनेक तरुणांना पोलिसांनी अटक केली आहे. यात योगायोग असा की, यापैकी बहुतेक तरुण सरकारी डोळ्यांत खुपत असलेल्या प्रतिष्ठित विद्यापीठांत शिक्षण घेत आहेत. यातले काही दलितांच्या हक्कांसाठी आवाज उठवत आहेत, कोणी मजूर-शेतकरी-आदिवासींवर संशोधन करत आहेत, काही महिलांच्या हक्कांसाठी संघर्ष करीत आहेत किंवा काही पर्यावरणाचे रक्षण करण्यासाठी धोरणे व कायद्यांचा विरोध करीत आहेत. आणखी एक योगायोग म्हणजे पोलिसांनी पकडलेले बहुतेक तरुण वेळोवेळी सरकारविरुद्ध आवाज उठवत आहेत. म्हणजे या योगायोगांमुळेच का त्यांना अपराधी सिद्ध करण्याचा प्रयत्न होत आहे? सर्वात महत्त्वाचे म्हणजे त्यांच्यावर देशद्रोह किंवा दहशतवादासारखे आरोप लावण्यात आले होते, परंतु ते सिद्ध झालेले नाहीत. मग या तरुणांच्या भवितव्याशी हा जीवघेणा खेळ का खेळला जात आहे ? आमची युवाशक्ती आमच्या अभिमानाचा विषय आहे. आपल्या तरुणाईमधील राजकीय आणि सामाजिक चेतना बघून याचा प्रत्यय येतो. पण जेव्हा हे तरुण एखाद्या निर्णयाविरुद्ध आवाज उठवण्याची हिंमत करतात तेव्हा सरकार नामक यंत्रणा त्यांना खलनायक ठरवण्यासाठी त्यांच्या मागे लागते. आणि हे सारे समोर घडत असताना आम्हास वाईट वाटत नाही, याच गोष्टीची आज खंत वाटते. सरकारविरुद्ध आवाज उठविणाऱ्या तरुणांवर ज्या प्रकारे आरोप ठेवले जात आहेत, त्यांना सरसकट देशद्रोही ठरवण्यात येत आहे, त्याने एकच संदेश जातो की- देशात जे काही वाईट घडते आहे त्याकडे दुर्लक्ष करा, सरकार जसे म्हणेल तसेच वागा. जणू काही देशात यापुढे कोणीही भगतसिंग, खुदीराम, चंद्रशेखर आझाद बनू नये याचीच खातरजमा करण्यात येत आहे. आम्हाला फक्त असेच तरुण हवे आहेत- जे डोळे बंद करून फक्त ‘येस सर’ म्हणतील. – तुषार अ. रहाटगावकर, डोंबिवली पूर्व हे दडपशाही चित्र बदलावे.. ‘ही दिशा कोणती?’ हा अग्रलेख वाचला. समाजमाध्यमांचा वापर करून सरकारी कायद्यांविरुद्ध आवाज उठवणाऱ्या दिशा रवी या तरुणीवर चक्क देशद्रोहाचा गंभीर गुन्हा नोंदविणे हे अत्यंत निंदनीय आहे. जगातील सर्वात मोठी लोकशाही असलेले राष्ट्रच आपल्या नागरिकांच्या अभिव्यक्ती स्वातंत्र्याची गळचेपी करते, हे अनाकलनीय आहे. भारतीय राज्यघटनेने नागरिकांना आपली मते लिखाणातून, छापून, चित्राद्वारे किंवा इतर मार्गानी व्यक्त करण्याचा हक्क दिला आहे. परंतु वर्तमान परिस्थितीत सरकारविरुद्ध ब्र जरी काढला तरी लगेचच तो राष्ट्रद्रोह ठरवला जातो. हे चित्र लवकरात लवकर बदलावे, इतकीच माफक अपेक्षा. – शुभम माणिक कुटे, जालना First Published on February 17, 2021 12:05 am
https://www.loksatta.com/desh-videsh-news/private-bill-to-repeal-agricultural-laws-abn-97-2397668/|शेती कायदे रद्द करण्यासाठी खासगी विधेयक|राज्यसभेतही विरोध पक्षांकडून ते मांडले जाण्याची शक्यता असल्याची माहिती काँग्रेसचे खासदार मनीष तिवारी यांनी मंगळवारी दिली.|February 10, 2021 12:00 am|दिल्लीच्या वेशींवर दोन महिन्यांहून अधिक काळ शेतकऱ्यांचे आंदोलन सुरू असूनही केंद्र सरकार वादग्रस्त शेती कायदे मागे घेण्यास तयार नसल्याने हे कायदे रद्द करण्यासाठी लोकसभेत खासगी विधेयक मांडण्याचा निर्णय काँग्रेसच्या पंजाबमधील खासदारांनी घेतला आहे. राज्यसभेतही विरोध पक्षांकडून ते मांडले जाण्याची शक्यता असल्याची माहिती काँग्रेसचे खासदार मनीष तिवारी यांनी मंगळवारी दिली. शेतकऱ्यांच्या आंदोलनाला विरोधी पक्षांनी समर्थन दिले असून ते खासगी विधेयकालाही पाठिंबा देतील, असे तिवारी यांनी सांगितले. मात्र काँग्रेसकडून मांडले जाणारे खासगी विधेयक प्रतीकात्मक विरोधापुरते सीमित राहण्याची शक्यता अधिक आहे. आतापर्यंत फारच कमी वेळा खासगी विधेयके संसदेच्या दोन्ही सभागृहांमध्ये संमत झाली आहेत. विद्यमान लोकसभेत सत्ताधारी भाजपचे बहुमत असून राज्यसभेतही भाजप व त्यांच्या समर्थक पक्ष सदस्यांची संख्या विरोधकांपेक्षा जास्त आहे. त्यामुळे खासगी विधेयक मंजूर करणे अवघड असेल. पंतप्रधान मोदींच्या ‘आंदोलनजीवी’ या टिप्पणीवर शेतकरी आंदोलनात प्रमुख सहभाग असलेल्या अखिल भारतीय किसान संघर्ष समन्वय समितीने मंगळवारी अधिकृतपणे प्रतिक्रिया दिली. राज्यसभेतील भाषणात पंतप्रधानांनी स्वातंत्र्यलढय़ापासून आतापर्यंत झालेल्या अनेक आंदोलनांना काळिमा फासण्याचा प्रयत्न केल्याची टीका समितीच्या नेत्यांनी पत्रकार परिषदेत केली. स्वातंत्र्यसंग्राम झाला नसता तर देश स्वतंत्र झाला नसता, १९७४ मध्ये आणीबाणीविरोधात संघर्ष झाला नसता तर देशात लोकशाही टिकली नसती, १८९४ मध्ये ब्रिटिश राजवटीत भूसंपादन कायद्याविरोधात आंदोलन झाले नसते तर नवा कायदा झाला नसता, असा प्रतिवाद हन्नान मोल्ला, मेधा पाटकर, प्रतिभा शिंदे, अशोक ढवळे आदी नेत्यांनी केला. First Published on February 10, 2021 12:00 am
https://www.loksatta.com/desh-videsh-news/chakka-jam-update-chakka-jam-today-but-capital-off-limits-bmh-90-2395259/|शेतकऱ्यांचा आज देशभर ‘चक्का जाम’; तीन राज्यांना आंदोलनातून वगळलं|सोशल मीडियावर 'भारत बंद'च्या अफवा|February 6, 2021 07:48 am|कृषी कायद्यावरून संसदेत रणकंदन सुरू असतानाच आज आंदोलक शेतकऱ्यांनी देशभर ‘चक्का जाम’ची हाक दिली आहे. राजधानी दिल्लीला या आंदोलनातून वगळण्यात आलं असून, देशभरात तीन तास आंदोलन केलं जाणार आहे. कृषी संयुक्त किसान मोर्चाने याबद्दल शुक्रवारी माहिती दिली. राष्ट्रीय महामार्ग, राज्य महामार्गांवर आंदोलन केलं जाणार असून, कोणत्या वाहनांना जाण्यास मूभा दिली जाईल, याबद्दलही मोर्चानं स्पष्ट केलं आहे. दरम्यान राज्यात महाविकास आघाडीतील तिन्ही पक्षांनी शेतकऱ्यांच्या आंदोलनला पाठिंबा दिला आहे. देशभर राष्ट्रीय महामार्ग आणि राज्य महामार्गावर आज (६ फेब्रुवारी) दुपारी चक्का जाम आंदोलन केलं जाणार आहे. दिल्ली वगळता देशात इतरत्र तीन तास चक्का जाम करण्यात येणार आहे. या आंदोलनाच्या काळात शाळेच्या बस, रुग्णवाहिका आदी अत्यावश्यक सेवांच्या वाहनांना वगळण्यात आलेलं आहे. किसान मोर्चाने ही माहिती दिली आहे. ‘चक्का जाम’च्या पार्श्वभूमीवर दिल्लीच्या सीमांवर आंदोलन सुरू असलेल्या ठिकाणी खबरदारीचा उपाय म्हणून सुरक्षा वाढवण्यात आली आहे. मोठा फौजफाटा तैनात करण्याबरोबरच रस्तेही बंद करण्यात आले आहेत. दरम्यान, चक्का जाम आंदोलन नसून, भारत बंद असल्याच्या अफवाही सोशल मीडियातून पसरवल्या जात असल्याचं समोर आलं आहे. Delhi: Extensive barricading measures undertaken at Ghazipur border with water cannon vehicles deployed, as a preemptive measure to deal with possible disturbances resulting from ‘Chakka Jaam’ calls by farmer unions protesting farm laws Visuals from the Delhi side of the border — ANI (@ANI) शनिवारी १२ ते ३ या वेळेत चक्का जाम आंदोलन केलं जाणार आहे.उत्तर प्रदेश, दिल्ली-एनसीआर आणि उत्तराखंडमध्ये चक्का जाम आंदोलन केलं जाणार नाही. उर्वरित देशभरात आंदोलन होणार असून, अत्यावश्यक सेवेतील आणि शाळेच्या बस व रुग्णवाहिकांना जाऊ देण्याचे निर्देश संयुक्त मोर्चाने आंदोलकांना दिले आहेत. First Published on February 6, 2021 7:28 am
https://www.loksatta.com/nashik-news/arrival-of-onion-reduced-at-the-lasalgaon-apmc-zws-70-2397562/|कांदा आवक निम्म्याने घटली|"परदेशातूनही मागणी वाढल्याने भावात वाढ

"|February 10, 2021 12:13 am|: कांद्याच्या सर्वात मोठय़ा घाऊक बाजार असलेल्या लासलगाव कृषी उत्पन्न बाजार समितीत फेब्रुवारी महिन्यात प्रतिदिन २५ ते ३० हजार क्विंटल कांद्याची आवक  होते. सध्या त्यात निम्म्याने घट झाली आहे. सद्यस्थितीत केवळ १४ ते १५ हजार क्विंटल प्रतिदिन आवक होत आहे. जिल्ह्यतील इतर बाजार समित्यांमध्ये हीच स्थिती आहे. दुसरीकडे देशांतर्गत बाजारासह परदेशातून मागणी वाढत आहे. याचा परिणाम कांदा भाव उंचावण्यात झाला आहे. मंगळवारी लासलगाव बाजार समितीत कांद्याला सरासरी ३४७० रुपये दर मिळाले. आठवडाभरात कांदा भावात ४०० ते ५०० रुपयांची वाढ झाली आहे. लाल कांद्याची आवक कमी झाल्याचा परिणाम बाजारभावावर होत असून नवीन कांदा येईपर्यंत ही स्थिती कायम राहणार असल्याचा अंदाज वर्तविला जात आहे. केंद्र सरकारने मध्यंतरी निर्यात बंदी उठविल्यानंतर दरावर फारसा परिणाम झाला नव्हता. सरासरी अडीच हजार रुपयांच्या दरात फारशी निर्यात होणे अवघड असल्याचे सांगितले जात होते. पुढील काळात दरात चढ-उताराची मालिका कायम राहिली. काही दिवसांपासून २७०० ते २९०० रुपये सरासरीच्या दरम्यान राहिलेला कांदा आता साडेतीन हजार रुपये क्विंटलची पातळी गाठण्याच्या मार्गावर आहे. मंगळवारी सकाळच्या सत्रात साडेदहा हजार क्विंटलची आवक झाली होती. त्यास प्रति क्विंटल कमाल ३७७१ तर किमान १५०१ आणि सरासरी ३४७० रुपये दर मिळाले. पुढील दोन ते अडीच महिने ही स्थिती कायम राहणार असल्याचे नाफेडचे माजी उपाध्यक्ष चांगदेवराव होळकर यांनी सांगितले. सध्या बाजारात लेट खरीप म्हणजे रांगडा कांदा येत आहे. मध्यंतरीच्या पावसात कांदा रोप खराब झाल्यामुळे उत्पादनावर परिणाम झाला. त्यामुळे कांद्याची आवक कमी झाली आहे. दुसरीकडे देशांतर्गत आणि परदेशातून भारतीय कांद्याची मागणी वाढली आहे. कांद्याच्या वाढत्या दरामुळे पुन्हा निर्यात बंदी लादली जाईल की काय, अशी साशंकता होळकर यांनी व्यक्त केली. सध्या दिल्लीच्या सीमेवर शेतकरी आंदोलन सुरू असल्याने तसा निर्णय घेण्याचे धाडस सरकार दाखविणार नसल्याकडे त्यांनी लक्ष वेधले. कांद्याला मिळणाऱ्या विक्रमी दरामुळे उन्हाळ कांद्याची मोठय़ा प्रमाणात लागवड झाली आहे. पुढील हंगामात उन्हाळ कांद्याचे विपुल उत्पादन होणार आहे. तो कांदा बाजारात येईपर्यंत तुटवडा भासण्याची स्थिती आहे. यामुळे सामान्य ग्राहकांना पुन्हा एकदा कांदा रडवणार असल्याचे चित्र आहे. First Published on February 10, 2021 12:13 am
https://www.loksatta.com/manoranjan-news/movement-against-agricultural-laws-across-the-country-farmer-artists-reactions-to-the-movement-on-social-media-akp-94-2395709/|आंदोलनावरची कल्लाकारी!|देशभरात कृषी कायद्याविरोधात आंदोलन सुरू होऊन दोन महिने झाले आहेत.|February 7, 2021 12:04 am|देशभरात कृषी कायद्याविरोधात आंदोलन सुरू होऊन दोन महिने झाले आहेत. या काळात आंदोलन अधिकाधिक आक्रमक होत गेले, मात्र सुरुवातीपासून या आंदोलनाबद्दल नेहमीचे काही ठरावीक कलाकार वगळता अन्य कलाकारांनी भूमिका घेणे टाळले होते. पंजाबी गायक-अभिनेता दिलजीत दोसैनने शेतकऱ्यांच्या आंदोलनाला सुरुवातीपासून पाठिंबा दिला. त्याने स्वत: आंदोलनातील शेतकऱ्यांची भेटही घेतली, मात्र याच आंदोलनात सहभागी झालेल्या एका पंजाबी महिलेला शाहीन बाग प्रकरणातील ‘बिल्कीस बानो’ समजत त्यांच्यावर आरोपांचा भडिमार कंगनाने केला. याप्रकरणी कं गनाला समाजमाध्यमांवरूनच दिलजीतने चार शब्द सुनावले. त्यानंतर या आंदोलनातील घटना आणि दिलजीत दोसैन या दोन्ही गोष्टींत बारकाईने ‘लक्ष’ घालून कंगनाने समाजमाध्यमांवरून हा वाद पेटता ठेवला आहे. डिसेंबर महिन्याच्या पहिल्याच आठवड्यात दिलजीतनंतर अभिनेत्री प्रियांका चोप्रा, स्वरा भास्कर, प्रीती झिंटा, सोनम कपूर, तापसी पन्नू, सोनू सूद, रितेश देशमुख, दिग्दर्शक हंसल मेहता अशा बॉलीवूडमधील कलाकारांनी शेतकऱ्यांच्या आंदोलनाला सातत्याने आपला पाठिंबा दिला होता. त्यावेळी या कलाकारांनाही वैयक्तिकरीत्या काही ट्रोलना सामोरे जावे लागले, मात्र या सगळ्याचा कु ठल्याही प्रकारे बोभाटा झाला नव्हता. त्याचे कारण म्हणजे यातील बहुतांश मंडळी ही कायम समाजमाध्यमांवरून व्यक्त होत आली आहेत. वैयक्तिक असो वा देश-परदेशात घडलेल्या घटना असोत… यांच्यापैकी प्रत्येक कलाकार कायम व्यक्त होत राहिला आहे. मात्र बॉलीवूडची आघाडीची फळी म्हणून ज्या कलाकारांची गणना होते ते या आंदोलनाबाबत आजपावेतो शांत होते. मग अचानक त्यांना कं ठ फु टला आणि सगळेच एकापाठोपाठ एक व्यक्त झाले… तब्बल दोन महिन्यांनंतर रिहाना या अमेरिकी गायिके ने ‘सीएनएन’ वाहिनीवरील बातमीचा दाखला देत आपण याबद्दल का बोलत नाही, असा प्रश्न समाजमाध्यमांवरून के ला. सामाजिक कार्यकर्ती ग्रेटा थनबर्गनेही शेतकरी आंदोलनाला आपला पाठिंबा दर्शवला आणि एकच गोंधळ उडाला. या दोघींच्या ट्वीटची दखल घेत देशाच्या परराष्ट्र खात्याने देशाचे सार्वभौमत्व बिघडवणाऱ्या या परदेशी लोकांना तथाकथित समज दिली आणि मग हेच ट्वीटचे लोण अक्षय कु मार, करण जोहर, अजय देवगण यांच्यापासून ते सायना नेहवाल, सचिन तेंडुलकर, विराट कोहली यांच्या समाजमाध्यमांवरून सर्वदूर पसरले. हा गोंधळ इथेच थांबला नाही, तर नेहमीप्रमाणे बॉलीवूडमधील दुफळी इथेही दिसून आली. एकीकडे रिहाना आणि ग्रेटाने घेतलेल्या भूमिके बद्दल बॉलीवूडमधील एका कलाकारांच्या गटाकडून उत्तम प्रतिसाद मिळाला, तर दुसरीकडे ‘इंडिया अगेन्स्ट प्रोपगंडा’ या हॅशटॅग अंतर्गत परदेशी लोकांनी आमच्या देशाची एकता बिघडवू नये, अशी भूमिका दुसऱ्या गटाने घेतली आहे. या गोंधळाचा सर्वाधिक फायदा नेहमीप्रमाणे कं गना राणावतने घेतला आहे. दिलजीतला स्थानिक क्रांतिकारी म्हणून हिणवण्यापासून ते शेतकरी आंदोलनामुळे झालेल्या नुकसानीला प्रियांका आणि दिलजीतसारखी मंडळीच कशी जबाबदार आहेत वगैरे वगैरे वाद कं गनाने उकरून काढले. जो जो या आंदोलनात शेतकऱ्यांच्या बाजूने भूमिका घेईल, त्याचा समाजमाध्यमांवरून जाहीर उद्धार करणे हे एकच काम कं गनाने गेल्या काही दिवसांत मनापासून के ले आहे. रोहित शर्माविरोधात कं गनाने के लेले ट्वीटही ट्विटरने काढून घेतले, मात्र तरीही मीच कशी शहाणी हे दाखवून देण्याचा कं गनाचा प्रयत्न अजूनही थांबलेला नाही. रिहानाला ‘मूर्ख’, तापसी पन्नूला ‘देशावरचं ओझं’ अशा उपमा देत तिचं टीकास्त्र अजूनही सुरूच आहे. इतकं च नाही तर मूर्खांच्या या जगात मीच शहाणी आहे, असं सांगत टीकाकारांना आपल्यासमोर झुकण्याचं आवाहन करूनही ती मोकळी झाली आहे. शेतकरी आंदोलनावरून माजी क्रिके टपटू सचिन तेंडुलकर यांनी घेतलेली भूमिका न पटल्याने दिग्दर्शक समीर विद्वांस यांनी आपली नाराजी ट्विटरवरून व्यक्त के ली. एवढेच नाही तर भारताबाहेरच्या लोकांनी आपल्या अंगर्तत मामल्यात बोलायची गरज नाही हे तुमचं मत ठीक आहे. तुम्हाला सरकारची बाजू पटते आहे ओके … तरीही आपल्याच शेतकऱ्यांना आंदोलनापासून रोखण्यासाठी अश्रुधूर, लाठ्या, बांधलेल्या भिंती आणि ठोकलेले खिळे तुम्हाला पटतात का? ‘भारत समर्थ आहे’ असा? अशा शब्दांत त्यांनी आपल्या भावना व्यक्त के ल्या आहेत. यावरून लोकांनी अर्वाच्य भाषेत ट्रोल के ले असले तरी मी सभ्य भाषेत आपली मतं मांडत राहणार, अशी भूमिकाही त्यांनी घेतली आहे. First Published on February 7, 2021 12:04 am
https://www.loksatta.com/desh-videsh-news/i-am-an-activist-and-i-am-proud-of-him-says-p-chidambaram-aau-85-2397981/|मी आंदोलनजीवी अन् त्याचा मला अभिमान – पी. चिदंबरम|पंतप्रधान नरेंद्र मोदींना दिलं प्रत्युत्तर|February 10, 2021 02:20 pm|महात्मा गांधीजींप्रमाणे मी देखील आंदोलनजीवी आहे आणि त्याचा मला अभिमान आहे, अशा शब्दांत माजी केंद्रीय गृहमंत्री आणि काँग्रेसचे ज्येष्ठ नेते पी. चिदंबरम यांनी पंतप्रधान नरेंद्र मोदी यांना प्रत्युत्तर दिलं आहे. मोदींनी सोमवारी राज्यसभेत केलेल्या विधानावर चिदंबरम यांनी ही प्रतिक्रिया दिली आहे. ट्वीट करुन पी. चिदंबरम यांनी पंतप्रधान नरेंद्र मोदी यांच्या विधानावर प्रतिक्रिया दिली आहे. ते म्हणाले, ‘मला आंदोलनजीवी असल्याचा अभिमान आहे. महात्मा गांधी हे देखील एक आंदोलनजीवी होते” असं त्यांनी म्हटलं आहे. I am a proud andolan jeevi. The quintessential andolan jeevi was Mahatma Gandhi. — P. Chidambaram (@PChidambaram_IN) राज्यसभेत राष्ट्रपतींच्या अभिभाषणाला उत्तर देताना पंतप्रधान नरेंद्र मोदी म्हणाले होते की, “देशात नवी आंदोलनजीवी जमात अस्तित्वात आली आहे. हे आंदोलनजीवी लोक उठून-सुटून कुठल्याही आंदोलनांमध्ये सहभागी होत असतात. ते आंदोलनांशिवाय जगू शकत नाहीत, त्यामुळे जनतेनं त्यांच्यापासून सावध रहावं.” मोदींच्या या वक्तव्याचा शेतकरी आंदोलनात सहभागी असलेल्या संघटनांनी निषेध केला होता. पंतप्रधानांनी आंदोलनजीवी असं संबोधून त्यांनी शेतकऱ्यांचा अपमान केला असं त्यांनी म्हटलं आहे. First Published on February 10, 2021 1:09 pm
https://www.loksatta.com/desh-videsh-news/97-per-cent-of-the-accounts-objected-to-by-the-government-were-closed-from-twitter-abn-97-2400024/|सरकारने आक्षेप घेतलेली ९७ टक्के खाती ट्विटरकडून बंद |ट्विटरच्या माध्यमातून शेतकरी आंदोलनावेळी गैरमाहिती पसरवली गेली तसेच शेतक ऱ्यांच्या मोर्चावेळी हिंसाचार झाला|February 13, 2021 12:54 am|भारत सरकारच्या माहिती तंत्रज्ञान खात्याने धोक्याचा इशारा दिलेल्या ९७ टक्के खात्यांवर ट्विटरने  बंदी घातली आहे.  शेतकरी आंदोलनातील ट्रॅक्टर मोर्चाच्या वेळी २६ जानेवारीला जो हिंसाचार झाला होता त्या वेळी ट्विटरवरील संदेशांचा वापर करण्यात आल्याचा सरकारचा आरोप आहे. ट्विटरच्या माध्यमातून शेतकरी आंदोलनावेळी गैरमाहिती पसरवली गेली तसेच शेतक ऱ्यांच्या मोर्चावेळी हिंसाचार झाला. ट्विटरचे प्रतिनिधी व माहिती तंत्रज्ञान सचिव यांच्यात बुधवारी सायंकाळी बैठक झाली असून त्यात ट्विटरला निर्वाणीचा इशारा देण्यात आला व संबंधित खाती बंद केली नाहीत तर कारवाईला सामोरे जा, असा सज्जड दम देण्यात आला.  स्थानिक कायद्यानुसार कारवाईचा बडगा उगारला जाण्याच्या भीतीने ट्विटरनेही आता सरकारने सांगितल्यापैकी ९७ टक्के ट्विटर खात्यांवर बंदी घातली आहे. ट्विटरने प्रक्षोभक  आशय काढून टाकण्यात दिरंगाई केली. त्यामुळे कायदा व सुव्यवस्थेवर परिणाम झाला असे सरकारचे म्हणणे आहे. युएस कॅपिटॉल हिल हिंसाचारात ट्विटरने तातडीने कारवाई केली होती तशी प्रजासत्ताक दिनी पसरवल्या गेलेल्या गैरमाहितीवर तातडीने कारवाई का केली नाही, असे ट्विटरच्या अधिकाऱ्यांना विचारण्यात आले. ४ फेब्रुवारीला ११७८ खात्यांवर कारवाई ट्विटरने याबाबत काही बोलण्यास नकार दिला असून ४ फेब्रुवारीला ट्विटरने पाकिस्तान व खलिस्तान समर्थकांची ११७८ खाती बंद केली होती. ही खाती गैरमाहिती पसरवणारी होती. त्या आधी सरकारने शेतकरी आंदोलनाशी संबंधित २५७ ट्विटर खाती व ट्विटर हँडल्सवर बंदी घालण्याची मागणी केली होती. First Published on February 13, 2021 12:43 am
https://www.loksatta.com/desh-videsh-news/farmers-protest-if-they-insisted-then-we-will-burn-our-crops-but-will-continue-to-protest-says-bkus-rakesh-tikait-scsg-91-2403584/|…तर आम्ही आमचं पीक जाळून टाकू पण आंदोलन मागे घेणार नाही : राकेश टिकैत|शेतकरी आंदोलनाचा आज ८४ वा दिवस आहे|February 18, 2021 05:56 pm|केंद्र सरकारने लागू केलेल्या तिन्ही कृषी कायद्यांना विरोध करण्यासाठी दिल्लीच्या सीमांजवळ सुरु असणाऱ्या आंदोलनाचा आज ८४ वा दिवस आहे. जवळजवळ तीन महिन्यांपासून सुरु असणाऱ्या या आंदोलनाचा जोर ओसरु लागला आहे असं सांगितलं जात असतानाच ‘भारतीय किसान युनियन’चे प्रवक्ते आणि आंदोलनातील प्रमुख नेते राकेश टिकैत यांनी गरज पडल्यास शेतकरी त्याचं पीक जाळतील पण आंदोलन सुरु ठेवतील असा इशारा सरकारला दिला आहे. हरणायामधील खरक पुनिया येथे शेतकऱ्यांसमोर भाषण देताना टिकैत यांनी आंदोलक शेतकरी मागे घटणार नाहीत असं पुन्हा एकदा स्पष्ट केलं आहे. “पीक पेरणी आणि शेतीच्या इतर कामांसाठी शेतकरी परत जातील असा गैरसमज केंद्र सरकारने ठेऊ नये. जर त्यांनी बळजबरी केली तर आम्ही आमचं पीक जाळू पण आंदोलनातून मागे हटणार नाही. हे आंदोलन दोन महिन्यामध्ये थंड होईल असा समज सरकारने करुन घेऊ नये. आम्ही शेतीही करु आणि आंदोलनही सुरु ठेऊ,” असं टिकैत यांनी म्हटलं आहे. Centre should not be under any misconception that farmers will go back for crop harvesting. If they insisted, then we will burn our crops. They shouldn’t think that protest will end in 2 months. We’ll harvest as well as protest: BKU’s Rakesh Tikait in Kharak Punia, Haryana — ANI (@ANI) काही दिवसांपूर्वीच टिकैत यांनी सरकारला डोकं आणखीन खराब करु नये अशा शब्दांमध्ये इशारा दिला होता. “सरकारने जास्त डोकं खराब करू नये, सध्या तरी देशातील जवान व शेतकऱ्यांनी कायदा परत घेण्याचाच नारा दिलेला आहे, अजून त्यांनी सत्ता परत करण्याचा नारा दिलेला नाही,” असं टीकैत म्हणाले होते. दिल्लीच्या वेशींवरील आंदोलन शेतकऱ्यांच्या हक्कांसाठी होत असून केंद्र सरकारने मागण्या मान्य केल्या तर आंदोलन थांबेल, अन्यथा शेतकरी घरी जाणार नाही, असंही टिकैत यांनी म्हटलं होतं. केंद्र सरकार शेतकऱ्यांशी चर्चा करायला तयार आहे. मग, संघटना नेते केंद्राला प्रस्ताव का देत नाहीत?, या प्रश्नाला उत्तर देताना टिकैत यांनी, “आम्हीदेखील केंद्राशी चर्चा करायला तयार आहोत. आम्ही प्रस्ताव यापूर्वीच दिले आहेत. आता प्रस्ताव केंद्र सरकारकडून आला पाहिजे. त्याशिवाय, पुढील संवाद होऊ शकत नाही. केंद्राने शेतकरी संघटनांना आमंत्रण देऊन चर्चा पुन्हा सुरू करावी. केंद्राने तोडगा आज काढावा, नाही तर १० दिवसांनी वा दोन वर्षांनी.. तोडगा निघेपर्यंत आंदोलन होणारच,” असं म्हटलं होतं. First Published on February 18, 2021 3:42 pm
https://www.loksatta.com/lifestyle-news/twitter-compiles-with-government-request-blocks-97-percent-accounts-sas-89-2399408/|केंद्र सरकारच्या दबावानंतर Twitter ची माघार, अखेर 97 टक्के अकाउंट केले ब्लॉक|केंद्र सरकारकडून वाढत्या दबावानंतर अखेर ट्विटरने 97 टक्के अकाउंट केले ब्लॉक...|February 12, 2021 12:00 pm|केंद्र सरकारकडून वाढत्या दबावानंतर अखेर माइक्रोब्लॉगिंग प्लॅटफॉर्म ट्विटरने 97 टक्के अकाउंट ब्लॉक केलेत. माहिती आणि तंत्रज्ञान मंत्रालयाने चुकीची आणि चिथावणीखोर माहिती पसरवणारे अकाउंट ब्लॉक करण्याची मागणी केली होती. दिल्लीच्या सीमेवर सुरू असलेल्या शेतकरी आंदोलनाशी संबंधित ‘फार्मर जिनोसाइड’ (farmer genocide) या हॅशटॅगचा वापर केलेला मजकूर आणि खाती हटविण्याची मागणी ट्विटरकडे करण्यात आली होती. केंद्र सरकारने ट्विटरला दोन वेळेस विनंती करुन 1,435 अकाउंट ब्लॉक करण्याची मागणी केली होती. टाइम्स ऑफ इंडियाच्या वृत्तानुसार, त्यापैकी अखेर 1,398 अकाउंट ट्विटरने ब्लॉक केलेत. बुधवारी संध्याकाळी उशीरा माहिती आणि तंत्रज्ञान मंत्रालयाचे सचिव अजय प्रकाश साहनी आणि ट्विटर पब्लिक पॉलिसी उपाध्यक्ष मोनिक मेचे व जिम बेकर यांच्यात बैठक पार पडली. या बैठकीनंतर ट्विटरने सरकारने सांगितलेल्या अकाउंट्सविरोधात कारवाई करायला सुरूवात केली. लवकरच उर्वरित अकाउंट्सवरही कारवाई केली जाईल, त्याबाबतची ट्विटरची पुढील प्रक्रिया सुरू आहे असं टाइम्स ऑफ इंडियाने सरकारी सुत्रांच्या आधारे म्हटलं आहे. केंद्र सरकारने ज्या 1,178 अकाउंट्सचा पाकिस्तान आणि खलिस्तानशी संबंध असल्याचा दावा केला होता त्यांना ट्विटरकडून ब्लॉक करण्यात आलं आहे. तसेच, ज्या 257 ट्विटर अकाउंट्सवरुन वादग्रस्त हॅशटॅग वापरण्या आला होता, त्यापैकी 220 अकाउंट ब्लॉक करण्यात आले आहेत. यापूर्वी, काही ट्विट आणि खात्यांवर निर्बंध लादण्याचे सरकारचे आदेश ट्विटरने पाळले नव्हते. अभिव्यक्ती स्वातंत्र्याचा हवाला देत कंपनीने पत्रकार, राजकीय पक्षाचे कार्यकर्ते आणि मंत्री यांच्या अकाउंटवर कारवाई करण्यास नकार दिला होता. त्यानंतर त्या ट्विटर अकाउंट्सवर कारवाई करण्याच्या मागणीसाठी केंद्र सरकारने आक्रमक भूमिका घेतली होती. ‘कंपनीचे स्वत:चे नियम असतील, परंतु भारतात भारतीय कायद्यांचा आदर करावाच लागेल, तसेच सरकारने सांगितलेल्या सर्व ट्विटर हँडलवर कारवाईही करावी लागेल’, असं केंद्र सरकारनं ट्विटरसमोर स्पष्ट केलं होतं. त्यानंतर अखेर आता कंपनीने 97 टक्के अकाउंट ब्लॉक केलेत. First Published on February 12, 2021 11:21 am
